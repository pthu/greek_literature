@node
@author=Flavius Josephus
@availability=Available under a Creative Commons Attribution-ShareAlike International 4.0 License.
@convertor_author=Ernst Boogert
@convertor_date=July, 2020
@convertor_execution=Ernst Boogert
@convertor_institution=Protestant Theological University (PThU), Amsterdam/Groningen, The Netherlands
@convertor_version=1.0.0
@description=the original format of the word without interpunction
@editor=B. Niese
@filename=tlg0526.tlg004.perseus-grc1
@funder=Tufts University
@placeName=Ciron
@principal=Gregory Crane
@publicationStmt=Trustees of Tufts University, Medford, MA, Perseus Project.
@respStmt=Prepared under the supervision of, Lisa Cerrato, William Merrill, Elli Mylonas, David Smith
@sourceDesc=Flavius Josephus, Flavii Iosephi opera, B. Niese, Berlin, Weidmann, 1895.
@sponsor=Perseus Project, Tufts University
@title=De bello Judaico libri vii, Machine readable text
@valueType=str
@writtenBy=Text-Fabric
@dateWritten=2020-12-11T14:47:06Z

α
Ἐπειδὴ 
τὸν 
Ἰουδαίων 
πρὸς 
Ῥωμαίους 
πόλεμον 
συστάντα 
μέγιστον 
οὐ 
μόνον 
τῶν 
καθʼ 
ἡμᾶς, 
σχεδὸν 
δὲ 
καὶ 
ὧν 
ἀκοῇ 
παρειλήφαμεν 
ἢ 
πόλεων 
πρὸς 
πόλεις 
ἢ 
ἐθνῶν 
ἔθνεσι 
συρραγέντων, 
οἱ 
μὲν 
οὐ 
παρατυχόντες 
τοῖς 
πράγμασιν, 
ἀλλʼ 
ἀκοῇ 
συλλέγοντες 
εἰκαῖα 
καὶ 
ἀσύμφωνα 
διηγήματα 
σοφιστικῶς 
ἀναγράφουσιν, 
οἱ 
παραγενόμενοι 
δὲ 
ἢ 
κολακείᾳ 
τῇ 
πρὸς 
Ῥωμαίους 
ἢ 
μίσει 
τῷ 
πρὸς 
Ἰουδαίους 
καταψεύδονται 
τῶν 
πραγμάτων, 
περιέχει 
δὲ 
αὐτοῖς 
ὅπου 
μὲν 
κατηγορίαν 
ὅπου 
δὲ 
ἐγκώμιον 
τὰ 
συγγράμματα, 
τὸ 
δʼ 
ἀκριβὲς 
τῆς 
ἱστορίας 
οὐδαμοῦ, 
προυθέμην 
ἐγὼ 
τοῖς 
κατὰ 
τὴν 
Ῥωμαίων 
ἡγεμονίαν 
Ἑλλάδι 
γλώσσῃ 
μεταβαλὼν 
ἃ 
τοῖς 
ἄνω 
βαρβάροις 
τῇ 
πατρίῳ 
συντάξας 
ἀνέπεμψα 
πρότερον 
ἀφηγήσασθαι 
Ἰώσηπος 
Ματθίου 
παῖς 
ἐξ 
Ἱεροσολύμων 
ἱερεύς, 
αὐτός 
τε 
Ῥωμαίους 
πολεμήσας 
τὰ 
πρῶτα 
καὶ 
τοῖς 
ὕστερον 
παρατυχὼν 
ἐξ 
ἀνάγκης· 
γενομένου 
γάρ, 
ὡς 
ἔφην, 
μεγίστου 
τοῦδε 
τοῦ 
κινήματος 
ἐν 
Ῥωμαίοις 
μὲν 
ἐνόσει 
τὰ 
οἰκεῖα, 
Ἰουδαίων 
δὲ 
τὸ 
νεωτερίζον 
τότε 
τεταραγμένοις 
ἐπανέστη 
τοῖς 
καιροῖς 
ἀκμάζον 
κατά 
τε 
χεῖρα 
καὶ 
χρήμασιν, 
ὡς 
διʼ 
ὑπερβολὴν 
θορύβων 
τοῖς 
μὲν 
ἐν 
ἐλπίδι 
κτήσεως 
τοῖς 
δʼ 
ἐν 
ἀφαιρέσεως 
δέει 
γίνεσθαι 
τὰ 
πρὸς 
τὴν 
ἀνατολήν, 
ἐπειδὴ 
Ἰουδαῖοι 
μὲν 
ἅπαν 
τὸ 
ὑπὲρ 
Εὐφράτην 
ὁμόφυλον 
συνεπαρθήσεσθαι 
σφίσιν 
ἤλπισαν, 
Ῥωμαίους 
δὲ 
οἵ 
τε 
γείτονες 
Γαλάται 
παρεκίνουν 
καὶ 
τὸ 
Κελτικὸν 
οὐκ 
ἠρέμει, 
μεστὰ 
δʼ 
ἦν 
πάντα 
θορύβων 
μετὰ 
Νέρωνα, 
καὶ 
πολλοὺς 
μὲν 
βασιλειᾶν 
ὁ 
καιρὸς 
ἀνέπειθεν, 
τὰ 
στρατιωτικὰ 
δὲ 
ἤρα 
μεταβολῆς 
ἐλπίδι 
λημμάτων· 
ἄτοπον 
ἡγησάμενος 
περιιδεῖν 
πλαζομένην 
ἐπὶ 
τηλικούτοις 
πράγμασι 
τὴν 
ἀλήθειαν, 
καὶ 
Πάρθους 
μὲν 
καὶ 
Βαβυλωνίους 
Ἀράβων 
τε 
τοὺς 
πορρωτάτω 
καὶ 
τὸ 
ὑπὲρ 
Εὐφράτην 
ὁμόφυλον 
ἡμῖν 
Ἀδιαβηνούς 
τε 
γνῶναι 
διὰ 
τῆς 
ἐμῆς 
ἐπιμελείας 
ἀκριβῶς, 
ὅθεν 
τε 
ἤρξατο 
καὶ 
διʼ 
ὅσων 
ἐχώρησεν 
παθῶν 
ὁ 
πόλεμος 
καὶ 
ὅπως 
κατέστρεψεν, 
ἀγνοεῖν 
δὲ 
Ἕλληνας 
ταῦτα 
καὶ 
Ῥωμαίων 
τοὺς 
μὴ 
ἐπιστρατευσαμένους, 
ἐντυγχάνοντας 
ἢ 
κολακείαις 
ἢ 
πλάσμασι. 
Καίτοι 
γε 
ἱστορίας 
αὐτὰς 
ἐπιγράφειν 
τολμῶσιν, 
ἐν 
αἷς 
πρὸς 
τῷ 
μηδὲν 
ὑγιὲς 
δηλοῦν 
καὶ 
τοῦ 
σκοποῦ 
δοκοῦσιν 
ἔμοιγε 
διαμαρτάνειν. 
βούλονται 
μὲν 
γὰρ 
μεγάλους 
τοὺς 
Ῥωμαίους 
ἀποδεικνύειν, 
καταβάλλουσιν 
δὲ 
ἀεὶ 
τὰ 
Ἰουδαίων 
καὶ 
ταπεινοῦσιν· 
οὐχ 
ὁρῶ 
δέ, 
πῶς 
ἂν 
εἶναι 
μεγάλοι 
δοκοῖεν 
οἱ 
μικροὺς 
νενικηκότες· 
καὶ 
οὔτε 
τὸ 
μῆκος 
αἰδοῦνται 
τοῦ 
πολέμου 
οὔτε 
τὸ 
πλῆθος 
τῆς 
Ῥωμαίων 
καμούσης 
στρατιᾶς 
οὔτε 
τὸ 
μέγεθος 
τῶν 
στρατηγῶν, 
οἳ 
πολλὰ 
περὶ 
τοῖς 
Ἱεροσολύμοις 
ἱδρώσαντες 
οἶμαι 
ταπεινουμένου 
τοῦ 
κατορθώματος 
αὐτοῖς 
ἀδοξοῦσιν. 
Οὐ 
μὴν 
ἐγὼ 
τοῖς 
ἐπαίρουσι 
τὰ 
Ῥωμαίων 
ἀντιφιλονεικῶν 
αὔξειν 
τὰ 
τῶν 
ὁμοφύλων 
διέγνων, 
ἀλλὰ 
τὰ 
μὲν 
ἔργα 
μετʼ 
ἀκριβείας 
ἀμφοτέρων 
διέξειμι, 
τοὺς 
δʼ 
ἐπὶ 
τοῖς 
πράγμασι 
λόγους 
ἀνατίθημι 
τῇ 
διαθέσει 
καὶ 
τοῖς 
ἐμαυτοῦ 
πάθεσι 
διδοὺς 
ἐπολοφύρεσθαι 
ταῖς 
τῆς 
πατρίδος 
συμφοραῖς. 
ὅτι 
γὰρ 
αὐτὴν 
στάσις 
οἰκεία 
καθεῖλεν, 
καὶ 
τὰς 
Ῥωμαίων 
χεῖρας 
ἀκούσας 
καὶ 
τὸ 
πῦρ 
ἐπὶ 
τὸν 
ναὸν 
εἵλκυσαν 
οἱ 
Ἰουδαίων 
τύραννοι, 
μάρτυς 
αὐτὸς 
ὁ 
πορθήσας 
Καῖσαρ 
Τίτος, 
ἐν 
παντὶ 
τῷ 
πολέμῳ 
τὸν 
μὲν 
δῆμον 
ἐλεήσας 
ὑπὸ 
τῶν 
στασιαστῶν 
φρουρούμενον, 
πολλάκις 
δὲ 
ἑκὼν 
τὴν 
ἅλωσιν 
τῆς 
πόλεως 
ὑπερτιθέμενος 
καὶ 
διδοὺς 
τῇ 
πολιορκίᾳ 
χρόνον 
εἰς 
μετάνοιαν 
τῶν 
αἰτίων. 
εἰ 
δή 
τις 
ὅσα 
πρὸς 
τοὺς 
τυράννους 
ἢ 
τὸ 
λῃστρικὸν 
αὐτῶν 
κατηγορικῶς 
λέγοιμεν 
ἢ 
τοῖς 
δυστυχήμασι 
τῆς 
πατρίδος 
ἐπιστένοντες 
συκοφαντοίη, 
διδότω 
παρὰ 
τὸν 
τῆς 
ἱστορίας 
νόμον 
συγγνώμην 
τῷ 
πάθει· 
πόλιν 
μὲν 
γὰρ 
δὴ 
τῶν 
ὑπὸ 
Ῥωμαίοις 
πασῶν 
τὴν 
ἡμετέραν 
ἐπὶ 
πλεῖστόν 
τε 
εὐδαιμονίας 
συνέβη 
προελθεῖν 
καὶ 
πρὸς 
ἔσχατον 
συμφορῶν 
αὖθις 
καταπεσεῖν· 
τὰ 
γοῦν 
πάντων 
ἀπʼ 
αἰῶνος 
ἀτυχήματα 
πρὸς 
τὰ 
Ἰουδαίων 
ἡττῆσθαι 
δοκῶ 
κατὰ 
σύγκρισιν· 
καὶ 
τούτων 
αἴτιος 
οὐδεὶς 
ἀλλόφυλος, 
ὥστε 
ἀμήχανον 
ἦν 
ὀδυρμῶν 
ἐπικρατεῖν. 
εἰ 
δέ 
τις 
οἴκτου 
σκληρότερος 
εἴη 
δικαστής, 
τὰ 
μὲν 
πράγματα 
τῇ 
ἱστορίᾳ 
προσκρινέτω, 
τὰς 
δʼ 
ὀλοφύρσεις 
τῷ 
γράφοντι. 
Καίτοι 
γε 
ἐπιτιμήσαιμʼ 
ἂν 
αὐτὸς 
δικαίως 
τοῖς 
Ἑλλήνων 
λογίοις, 
οἳ 
τηλικούτων 
κατʼ 
αὐτοὺς 
πραγμάτων 
γεγενημένων, 
ἃ 
 κατὰ 
σύγκρισιν 
ἐλαχίστους 
ἀποδείκνυσι 
τοὺς 
πάλαι 
πολέμους, 
τούτων 
μὲν 
κάθηνται 
κριταὶ 
τοῖς 
φιλοτιμουμένοις 
ἐπηρεάζοντες, 
ὧν 
εἰ 
καὶ 
τῷ 
λόγῳ 
πλεονεκτοῦσι, 
λείπονται 
τῇ 
προαιρέσει· 
αὐτοὶ 
δὲ 
τὰ 
Ἀσσυρίων 
καὶ 
Μήδων 
συγγράφουσιν 
ὥσπερ 
ἧττον 
καλῶς 
ὑπὸ 
τῶν 
ἀρχαίων 
συγγραφέων 
ἀπηγγελμένα. 
καίτοι 
τοσούτῳ 
τῆς 
ἐκείνων 
ἡττῶνται 
δυνάμεως 
ἐν 
τῷ 
γράφειν, 
ὅσῳ 
καὶ 
τῆς 
γνώμης· 
τὰ 
γὰρ 
κατʼ 
αὐτοὺς 
ἐσπούδαζον 
ἕκαστοι 
γράφειν, 
ὅπου 
καὶ 
τὸ 
παρατυχεῖν 
τοῖς 
πράγμασιν 
ἐποίει 
τὴν 
ἀπαγγελίαν 
ἐναργῆ 
καὶ 
τὸ 
ψεύδεσθαι 
παρʼ 
εἰδόσιν 
αἰσχρὸν 
ἦν. 
τό 
γε 
μὴν 
μνήμῃ 
τὰ 
προϊστορηθέντα 
διδόναι 
καὶ 
τὰ 
τῶν 
ἰδίων 
χρόνων 
τοῖς 
μετʼ 
αὐτὸν 
συνιστάνειν 
ἐπαίνου 
καὶ 
μαρτυρίας 
ἄξιον· 
φιλόπονος 
δὲ 
οὐχ 
ὁ 
μεταποιῶν 
οἰκονομίαν 
καὶ 
τάξιν 
ἀλλοτρίαν, 
ἀλλʼ 
ὁ 
μετὰ 
τοῦ 
καινὰ 
λέγειν 
καὶ 
τὸ 
σῶμα 
τῆς 
ἱστορίας 
κατασκευάζων 
ἴδιον. 
κἀγὼ 
μὲν 
ἀναλώμασι 
καὶ 
πόνοις 
μεγίστοις 
ἀλλόφυλος 
ὢν 
Ἕλλησί 
τε 
καὶ 
Ῥωμαίοις 
τὴν 
μνήμην 
τῶν 
κατορθωμάτων 
ἀνατίθημι· 
τοῖς 
δὲ 
γνησίοις 
πρὸς 
μὲν 
τὰ 
λήμματα 
καὶ 
τὰς 
δίκας 
κέχηνεν 
εὐθέως 
τὸ 
στόμα 
καὶ 
γλῶσσα 
λέλυται, 
πρὸς 
δὲ 
τὴν 
ἱστορίαν, 
ἔνθα 
χρὴ 
τἀληθῆ 

λέγειν 
καὶ 
μετὰ 
πολλοῦ 
πόνου 
τὰ 
πράγματα 
συλλέγειν, 
πεφίμωνται 
παρέντες 
τοῖς 
ἀσθενεστέροις 
καὶ 
μηδὲ 
γινώσκουσι 
τὰς 
πράξεις 
τῶν 
ἡγεμόνων 
γράφειν. 
τιμάσθω 
δὴ 
παρʼ 
ἡμῖν 
τὸ 
τῆς 
ἱστορίας 
ἀληθές, 
ἐπεὶ 
παρʼ 
Ἕλλησιν 
ἠμέληται. 
Ἀρχαιολογεῖν 
μὲν 
δὴ 
τὰ 
Ἰουδαίων, 
τίνες 
τε 
ὄντες 
καὶ 
ὅπως 
ἀπανέστησαν 
Αἰγυπτίων, 
χώραν 
τε 
ὅσην 
ἐπῆλθον 
ἀλώμενοι 
καὶ 
πόσα 
ἑξῆς 
κατέλαβον 
καὶ 
ὅπως 
μετανέστησαν, 
νῦν 
τε 
ἄκαιρον 
ᾠήθην 
εἶναι 
καὶ 
ἄλλως 
περιττόν, 
ἐπειδήπερ 
καὶ 
Ἰουδαίων 
πολλοὶ 
πρὸ 
ἐμοῦ 
τὰ 
τῶν 
προγόνων 
συνετάξαντο 
μετʼ 
ἀκριβείας 
καί 
τινες 
Ἑλλήνων 
ἐκεῖνα 
τῇ 
πατρίῳ 
φωνῇ 
μεταβαλόντες 
οὐ 
πολὺ 
τῆς 
ἀληθείας 
 διήμαρτον. 
ὅπου 
δʼ 
οἵ 
τε 
τούτων 
συγγραφεῖς 
ἐπαύσαντο 
καὶ 
οἱ 
ἡμέτεροι 
προφῆται, 
τὴν 
ἀρχὴν 
ἐκεῖθεν 
ποιήσομαι 
τῆς 
συντάξεως· 
τούτων 
δὲ 
τὰ 
μὲν 
τοῦ 
κατʼ 
ἐμαυτὸν 
πολέμου 
διεξοδικώτερον 
καὶ 
μεθʼ 
ὅσης 
ἂν 
ἐξεργασίας 
δύνωμαι 
δίειμι, 
τὰ 
δὲ 
προγενέστερα 
τῆς 
ἐμῆς 
ἡλικίας 
ἐπιδραμῶ 
συντόμως, 
ὡς 
Ἀντίοχος 
ὁ 
κληθεὶς 
Ἐπιφανὴς 
ἑλὼν 
κατὰ 
κράτος 
Ἱεροσόλυμα 
καὶ 
κατασχὼν 
ἔτεσι 
τρισὶ 
καὶ 
μησὶν 
ἓξ 
ὑπὸ 
τῶν 
Ἀσαμωναίου 
παίδων 
ἐκβάλλεται 
τῆς 
χώρας, 
ἔπειθʼ 
ὡς 
οἱ 
τούτων 
ἔγγονοι 
περὶ 
τῆς 
βασιλείας 
διαστασιάσαντες 
εἵλκυσαν 
εἰς 
τὰ 
πράγματα 
Ῥωμαίους 
καὶ 
Πομπήιον. 
καὶ 
ὡς 
Ἡρώδης 
ὁ 
Ἀντιπάτρου 
κατέλυσε 
τὴν 
δυναστείαν 
αὐτῶν 
ἐπαγαγὼν 
Σόσσιον, 
ὅπως 
τε 
ὁ 
λαὸς 
μετὰ 
τὴν 
Ἡρώδου 
τελευτὴν 
κατεστασίασεν 
Αὐγούστου 
μὲν 
Ῥωμαίων 
ἡγεμονεύοντος, 
Κυιντιλίου 
δὲ 
Οὐάρου 
κατὰ 
τὴν 
χώραν 
ὄντος, 
καὶ 
ὡς 
ἔτει 
δωδεκάτῳ 
τῆς 
Νέρωνος 
ἀρχῆς 
ὁ 
πόλεμος 
ἀνερράγη 
τά 
τε 
συμβάντα 
κατὰ 
Κέστιον 
καὶ 
ὅσα 
κατὰ 
τὰς 
πρώτας 
ὁρμὰς 
ἐπῆλθον 
οἱ 
Ἰουδαῖοι 
τοῖς 
ὅπλοις, 
ὅπως 
τε 
τὰς 
περιοίκους 
ἐτειχίσαντο, 
καὶ 
ὡς 
Νέρων 
ἐπὶ 
τοῖς 
Κεστίου 
πταίσμασι 
δείσας 
περὶ 
τῶν 
ὅλων 
Οὐεσπασιανὸν 
ἐφίστησι 
τῷ 
πολέμῳ, 
καὶ 
ὡς 
οὗτος 
μετὰ 
τοῦ 
πρεσβυτέρου 
τῶν 
παίδων 
εἰς 
τὴν 
Ἰουδαίων 
χώραν 
ἐνέβαλεν 
ὅσῃ 
τε 
χρώμενος 
Ῥωμαίων 
στρατιᾷ 
καὶ 
ὅσοι 
σύμμαχοι 
ἐκόπησαν 
εἰς 
ὅλην 
τὴν 
Γαλιλαίαν, 
καὶ 
ὡς 
τῶν 
πόλεων 
αὐτῆς 
ἃς 
μὲν 
ὁλοσχερῶς 
καὶ 
κατὰ 
κράτος 
ἃς 
δὲ 
διʼ 
ὁμολογίας 
ἔλαβεν· 
ἔνθα 
δὴ 
καὶ 
τὰ 
περὶ 
τῆς 
Ῥωμαίων 
ἐν 
πολέμοις 
εὐταξίας 
καὶ 
τὴν 
ἄσκησιν 
τῶν 
ταγμάτων, 
τῆς 
τε 
Γαλιλαίας 
ἑκατέρας 
τὰ 
διαστήματα 
καὶ 
τὴν 
φύσιν 
καὶ 
τοὺς 
τῆς 
Ἰουδαίας 
ὅρους, 
ἔτι 
τε 
τῆς 
χώρας 
τὴν 
ἰδιότητα, 
λίμνας 
τε 
καὶ 
πηγὰς 
τὰς 
ἐν 
αὐτῇ, 
καὶ 
τὰ 
περὶ 
ἑκάστην 
πόλιν 
τῶν 
ἁλισκομένων 
 πάθη 
μετὰ 
ἀκριβείας, 
ὡς 
εἶδον 
ἢ 
ἔπαθον, 
δίειμι. 
οὐδὲ 
γὰρ 
τῶν 
ἐμαυτοῦ 
τι 
συμφορῶν 
ἀποκρύψομαι 
μέλλων 
γε 
πρὸς 
εἰδότας 
ἐρεῖν. 
Ἔπειθʼ 
ὡς 
ἤδη 
καμνόντων 
Ἰουδαίοις 
τῶν 
πραγμάτων 
θνήσκει 
μὲν 
Νέρων, 
Οὐεσπασιανὸς 
δὲ 
ἐπὶ 
Ἱεροσολύμων 
ὡρμημένος 
ὑπὸ 
τῆς 
ἡγεμονίας 
ἀνθέλκεται· 
τά 
τε 
γενόμενα 
περὶ 
ταύτης 
αὐτῷ 
σημεῖα 
καὶ 
τὰς 
ἐπὶ 
Ῥώμης 
μεταβολάς, 
καὶ 
ὡς 
αὐτὸς 
ὑπὸ 
τῶν 
στρατιωτῶν 
ἄκων 
αὐτοκράτωρ 
ἀποδείκνυται, 
καὶ 
ἀποχωρήσαντος 
ἐπὶ 
διοικήσει 
τῶν 
ὅλων 
εἰς 
τὴν 
Αἴγυπτον 
ἐστασιάσθη 
τὰ 
τῶν 
Ἰουδαίων, 
ὅπως 
τε 
ἐπανέστησαν 
αὐτοῖς 
οἱ 
τύραννοι, 
καὶ 
τὰς 
τούτων 
πρὸς 
ἀλλήλους 
διαφοράς. 
Καὶ 
ὡς 
ἄρας 
ἀπὸ 
τῆς 
Αἰγύπτου 
Τίτος 
δεύτερον 
εἰς 
τὴν 
χώραν 
ἐνέβαλεν, 
ὅπως 
τε 
τὰς 
δυνάμεις 
καὶ 
ὅπου 
συνήγαγε 
καὶ 
ὁπόσας, 
καὶ 
ὅπως 
ἐκ 
τῆς 
στάσεως 
ἡ 
πόλις 
διέκειτο 
παρόντος 
αὐτοῦ, 
προσβολάς 
τε 
ὅσας 
ἐποιήσατο 
καὶ 
ὁπόσα 
χώματα, 
περιβόλους 
τε 
τῶν 
τριῶν 
τειχῶν 
καὶ 
τὰ 
μέτρα 
τούτων, 
τήν 
τε 
τῆς 
πόλεως 
ὀχυρότητα 
καὶ 
τοῦ 
ἱεροῦ 
καὶ 
τοῦ 
ναοῦ 
τὴν 
διάθεσιν, 
ἔτι 
δὲ 
τούτων 
καὶ 
τοῦ 
βωμοῦ 
τὰ 
μέτρα 
πάντα 
μετʼ 
ἀκριβείας, 
ἔθη 
τε 
ἑορτῶν 
ἔνια 
καὶ 
τὰς 
ἑπτὰ 
ἁγνείας 
καὶ 
τὰς 
τῶν 
ἱερέων 
λειτουργίας, 
ἔτι 
δὲ 
τὰς 
ἐσθῆτας 
τῶν 
ἱερέων 
καὶ 
τοῦ 
ἀρχιερέως, 
καὶ 
οἷον 
ἦν 
τοῦ 
ναοῦ 
τὸ 
ἅγιον, 
οὐδὲν 
οὔτε 
ἀποκρυπτόμενος 
οὔτε 
προστιθεὶς 
τοῖς 
πεφωραμένοις. 
Ἔπειτα 
διέξειμι 
τήν 
τε 
τῶν 
τυράννων 
πρὸς 
τοὺς 
ὁμοφύλους 
ὠμότητα 
καὶ 
τὴν 
Ῥωμαίων 
φειδὼ 
πρὸς 
τοὺς 
ἀλλοφύλους, 
καὶ 
ὁσάκις 
Τίτος 
σῶσαι 
τὴν 
πόλιν 
καὶ 
τὸν 
ναὸν 
ἐπιθυμῶν 
ἐπὶ 
δεξιὰς 
τοὺς 
 στασιάζοντας 
προυκαλέσατο, 
διακρινῶ 
δὲ 
τὰ 
πάθη 
τοῦ 
δήμου 
καὶ 
τὰς 
συμφορὰς 
ὅσα 
τε 
ὑπὸ 
τοῦ 
πολέμου 
καὶ 
ὅσα 
ὑπὸ 
τῆς 
στάσεως 
καὶ 
ὅσα 
ὑπὸ 
τοῦ 
λιμοῦ 
κακωθέντες 
ἑάλωσαν. 
παραλείψω 
δὲ 
οὐδὲ 
τὰς 
τῶν 
αὐτομόλων 
ἀτυχίας 
οὐδὲ 
τὰς 
τῶν 
αἰχμαλώτων 
κολάσεις, 
ὅπως 
τε 
ὁ 
ναὸς 
ἄκοντος 
ἐνεπρήσθη 
Καίσαρος 
καὶ 
ὅσα 
τῶν 
ἱερῶν 
κειμηλίων 
ἐκ 
τοῦ 
πυρὸς 
ἡρπάγη 
τήν 
τε 
τῆς 
ὅλης 
πόλεως 
ἅλωσιν 
καὶ 
τὰ 
πρὸ 
ταύτης 
σημεῖα 
καὶ 
τέρατα 
καὶ 
τὴν 
αἰχμαλωσίαν 
τῶν 
τυράννων 
τῶν 
τε 
ἀνδραποδισθέντων 
τὸ 
πλῆθος 
καὶ 
εἰς 
ἣν 
ἕκαστοι 
τύχην 
διενεμήθησαν· 
καὶ 
ὡς 
Ῥωμαῖοι 
μὲν 
ἐπεξῆλθον 
τὰ 
λείψανα 
τοῦ 
πολέμου 
καὶ 
τὰ 
ἐρύματα 
τῶν 
χωρίων 
καθεῖλον, 
Τίτος 
δὲ 
πᾶσαν 
ἐπελθὼν 
τὴν 
χώραν 
κατεστήσατο, 
τήν 
τε 
ὑποστροφὴν 
αὐτοῦ 
τὴν 
εἰς 
Ἰταλίαν 
καὶ 
τὸν 
θρίαμβον. 
Ταῦτα 
πάντα 
περιλαβὼν 
ἐν 
ἑπτὰ 
βιβλίοις 
καὶ 
μηδεμίαν 
τοῖς 
ἐπισταμένοις 
τὰ 
πράγματα 
καὶ 
παρατυχοῦσι 
τῷ 
πολέμῳ 
καταλιπὼν 
ἢ 
μέμψεως 
ἀφορμὴν 
ἢ 
κατηγορίας, 
τοῖς 
γε 
τὴν 
ἀλήθειαν 
ἀγαπῶσιν, 
ἀλλὰ 
μὴ 
πρὸς 
ἡδονὴν 
ἀνέγραψα. 
ποιήσομαι 
δὲ 
ταύτην 
τῆς 
ἐξηγήσεως 
ἀρχήν, 
ἣν 
καὶ 
τῶν 
κεφαλαίων 
ἐποιησάμην. 
Στάσεως 
τοῖς 
δυνατοῖς 
Ἰουδαίων 
ἐμπεσούσης 
καθʼ 
ὃν 
καιρὸν 
Ἀντίοχος 
ὁ 
κληθεὶς 
Ἐπιφανὴς 
διεφέρετο 
περὶ 
ὅλης 
Συρίας 
πρὸς 
Πτολεμαῖον 
τὸν 
ἕκτον, 
ἡ 
φιλοτιμία 
δʼ 
ἦν 
αὐτοῖς 
περὶ 
δυναστείας 
ἑκάστου 
τῶν 
ἐν 
ἀξιώματι 
μὴ 
φέροντος 
τοῖς 
ὁμοίοις 
ὑποτετάχθαι, 
Ὀνίας 
μὲν 
εἷς 
τῶν 
ἀρχιερέων 
ἐπικρατήσας 
ἐξέβαλε 
τῆς 
πόλεως 
τοὺς 
Τωβία 
υἱούς. 
οἱ 
δὲ 
καταφυγόντες 
πρὸς 
Ἀντίοχον 
ἱκέτευσαν 
αὐτοῖς 
ἡγεμόσι 
χρώμενον 
εἰς 
τὴν 
Ἰουδαίαν 
ἐμβαλεῖν. 
πείθεται 
δʼ 
ὁ 
βασιλεὺς 
ὡρμημένος 
πάλαι, 
καὶ 
μετὰ 
πλείστης 
δυνάμεως 
αὐτὸς 
ὁρμήσας 
τήν 
τε 
πόλιν 
αἱρεῖ 
κατὰ 
κράτος 
καὶ 
πολὺ 
πλῆθος 
τῶν 
Πτολεμαίῳ 
προσεχόντων 
ἀναιρεῖ, 
ταῖς 
τε 
ἁρπαγαῖς 
ἀνέδην 
ἐπαφιεὶς 
τοὺς 
στρατιώτας 
αὐτὸς 
καὶ 
τὸν 
ναὸν 
ἐσύλησε 
καὶ 
τὸν 
ἐνδελεχισμὸν 
τῶν 
καθʼ 
ἡμέραν 
ἐναγισμῶν 
ἔπαυσεν 
ἐπʼ 
ἔτη 
τρία 
καὶ 
μῆνας 
ἕξ. 
ὁ 
δʼ 
ἀρχιερεὺς 
Ὀνίας 
πρὸς 
Πτολεμαῖον 
διαφυγὼν 
καὶ 
παρʼ 
αὐτοῦ 
λαβὼν 
τόπον 
ἐν 
τῷ 
Ἡλιοπολίτῃ 
νομῷ 
πολίχνην 
τε 
τοῖς 
Ἱεροσολύμοις 
ἀπεικασμένην 
καὶ 
ναὸν 
ἔκτισεν 
ὅμοιον· 
περὶ 
ὧν 
αὖθις 
κατὰ 
χώραν 
δηλώσομεν. 
Ἀντιόχῳ 
γε 
μὴν 
οὔτε 
τὸ 
παρʼ 
ἐλπίδα 
κρατῆσαι 
τῆς 
πόλεως 
οὔτε 
αἱ 
ἁρπαγαὶ 
καὶ 
ὁ 
τοσοῦτος 
φόνος 
ἤρκεσεν, 
ὑπὸ 
δὲ 
ἀκρασίας 
παθῶν 
καὶ 
κατὰ 
μνήμην 
ὧν 
παρὰ 
τὴν 
πολιορκίαν 
ἔπαθεν 
ἠνάγκαζεν 
Ἰουδαίους 
καταλύσαντας 
τὰ 
πάτρια 
βρέφη 
τε 
αὐτῶν 
φυλάττειν 
ἀπερίτμητα 
καὶ 
σῦς 
ἐπιθύειν 
τῷ 
βωμῷ· 
πρὸς 
ἃ 
ἅπαντες 
μὲν 
ἠπείθουν, 
ἐσφάττοντο 
δὲ 
οἱ 
δοκιμώτατοι. 
καὶ 
Βακχίδης 
ὁ 
πεμφθεὶς 
ὑπὸ 
Ἀντιόχου 
φρούραρχος, 
τῇ 
φυσικῇ 
προσλαβὼν 
ὠμότητι 
τὰ 
ἀσεβῆ 
παραγγέλματα 
παρανομίας 
οὐδεμίαν 
κατέλιπεν 
ὑπερβολὴν 
καὶ 
κατʼ 
ἄνδρα 
τοὺς 
ἀξιολόγους 
αἰκιζόμενος 
καὶ 
κοινῇ 
καθʼ 
ἡμέραν 
ἐνδεικνύμενος 
ὄψιν 
ἁλώσεως 
τῇ 
πόλει, 
μέχρι 
ταῖς 
ὑπερβολαῖς 
τῶν 
ἀδικημάτων 
τοὺς 
πάσχοντας 
εἰς 
ἀμύνης 
τόλμαν 
ἠρέθισε. 
Ματθίας 
γοῦν 
υἱὸς 
Ἀσαμωναίου 
τῶν 
ἱερέων 
εἷς 
ἀπὸ 
κώμης 
Μωδεεὶν 
ὄνομα, 
συνασπίσας 
μετὰ 
χειρὸς 
οἰκείας, 
πέντε 
γὰρ 
υἱεῖς 
ἦσαν 
αὐτῷ, 
κοπίσιν 
ἀναιρεῖ 
τὸν 
Βακχίδην. 
καὶ 
παραχρῆμα 
μὲν 
δείσας 
τὸ 
πλῆθος 
τῶν 
φρουρῶν 
εἰς 
τὰ 
ὄρη 
καταφεύγει· 
προσγενομένων 
δὲ 
ἀπὸ 
τοῦ 
δήμου 
πολλῶν 
ἀναθαρσήσας 
κάτεισι 
καὶ 
συμβαλὼν 
μάχῃ 
νικᾷ 
τε 
τοὺς 
Ἀντιόχου 
στρατηγοὺς 
καὶ 
τῆς 
Ἰουδαίας 
ἐξελαύνει. 
παρελθὼν 
δὲ 
ἀπὸ 
τῆς 
εὐπραγίας 
εἰς 
δυναστείαν 
καὶ 
διὰ 
τὴν 
ἀπαλλαγὴν 
τῶν 
ἀλλοφύλων 
ἄρξας 
τῶν 
σφετέρων 
ἑκόντων, 
τελευτᾷ 
Ἰούδᾳ 
τῷ 
πρεσβυτάτῳ 
τῶν 
παίδων 
καταλιπὼν 
τὴν 
ἀρχήν. 
Ὁ 
δέ, 
οὐ 
γὰρ 
ἠρεμήσειν 
Ἀντίοχον 
ὑπελάμβανε, 
τάς 
τε 
ἐπιχωρίους 
συγκροτεῖ 
δυνάμεις, 
καὶ 
πρὸς 
Ῥωμαίους 
πρῶτος 
ἐποιήσατο 
φιλίαν, 
καὶ 
τὸν 
Ἐπιφανῆ 
πάλιν 
εἰς 
τὴν 
χώραν 
ἐμβάλλοντα 
μετὰ 
καρτερᾶς 
πληγῆς 
ἀνέστειλεν. 
ἀπὸ 
δὲ 
θερμοῦ 
τοῦ 
κατορθώματος 
ὥρμησεν 
ἐπὶ 
τὴν 
ἐν 
τῇ 
πόλει 
φρουράν, 
οὔπω 
γὰρ 
ἐκκέκοπτο, 
καὶ 
ἐκβαλὼν 
ἀπὸ 
τῆς 
ἄνω 
πόλεως 
συνωθεῖ 
τοὺς 
στρατιώτας 
εἰς 
τὴν 
κάτω· 
τοῦτο 
δὲ 
τοῦ 
ἄστεος 
τὸ 
μέρος 
Ἄκρα 
κέκληται· 
κυριεύσας 
δὲ 
τοῦ 
ἱεροῦ 
τόν 
τε 
χῶρον 
ἐκάθηρε 
πάντα 
καὶ 
περιετείχισε 
καὶ 
τὰ 
πρὸς 
τὰς 
λειτουργίας 
σκεύη 
καινὰ 
κατασκευάσας 
εἰς 
τὸν 
ναὸν 
εἰσήνεγκεν 
ὡς 
τῶν 
προτέρων 
μεμιαμμένων, 
βωμόν 
τε 
ᾠκοδόμησεν 
ἕτερον 
καὶ 
τῶν 
ἐναγισμῶν 
ἤρξατο. 
λαμβανούσης 
δὲ 
ἄρτι 
τὸ 
ἱερὸν 
κατάστημα 
τῆς 
πόλεως 
τελευτᾷ 
μὲν 
Ἀντίοχος, 
κληρονόμος 
δὲ 
τῆς 
βασιλείας 
αὐτοῦ 
καὶ 
τῆς 
πρὸς 
Ἰουδαίους 
ἀπεχθείας 
ὁ 
υἱὸς 
Ἀντίοχος 
γίνεται. 
Συναγαγὼν 
γοῦν 
πεζῶν 
μὲν 
μυριάδας 
πέντε, 
ἱππεῖς 
δὲ 
πεντακισχιλίους, 
ἐλέφαντας 
δὲ 
ὀγδοήκοντα 
ἐμβάλλει 
διὰ 
τῆς 
Ἰουδαίας 
εἰς 
τὴν 
ὀρεινήν. 
Βηθσουρὸν 
μὲν 
οὖν 
πολίχνην 
αἱρεῖ, 
κατὰ 
δὲ 
τόπον, 
ὃς 
καλεῖται 
Βεθζαχαρία 
στενῆς 
οὔσης 
τῆς 
παρόδου 
Ἰούδας 
ὑπαντᾷ 
 μετὰ 
τῆς 
δυνάμεως. 
πρὶν 
δὲ 
συνάψαι 
τὰς 
φάλαγγας 
Ἐλεάζαρος 
ὁ 
ἀδελφὸς 
αὐτοῦ 
προϊδὼν 
τὸν 
ὑψηλότατον 
τῶν 
ἐλεφάντων 
πύργῳ 
τε 
μεγάλῳ 
καὶ 
περιχρύσοις 
προτειχίσμασι 
κεκοσμημένον, 
ὑπολαβὼν 
ἐπʼ 
αὐτοῦ 
τὸν 
Ἀντίοχον 
εἶναι, 
τῶν 
τε 
ἰδίων 
ἐκτρέχει 
πολὺ 
καὶ 
διακόψας 
τὸ 
στῖφος 
τῶν 
πολεμίων 
ἐπὶ 
τὸν 
ἐλέφαντα 
διήνυσεν. 
ἐφικέσθαι 
μὲν 
οὖν 
τοῦ 
δοκοῦντος 
εἶναι 
βασιλέως 
οὐχ 
οἷός 
τε 
ἦν 
διὰ 
τὸ 
ὕψος, 
ὁ 
δὲ 
τὸ 
θηρίον 
ὑπὸ 
τὴν 
γαστέρα 
πλήξας 
ἐπικατέσεισεν 
ἑαυτῷ 
καὶ 
συντριβεὶς 
ἐτελεύτησεν, 
μηδὲν 
πλέον 
δράσας 
τοῦ 
τοῖς 
μεγάλοις 
ἐπιβαλέσθαι 
θέμενος 
εὐκλείας 
ἐν 
δευτέρῳ 
τὸ 
ζῆν. 
ὅ 
γε 
μὴν 
κυβερνῶν 
τὸν 
ἐλέφαντα 
ἰδιώτης 
ἦν· 
κἂν 
εἰ 
συνέβη 
δὲ 
εἶναι 
τὸν 
Ἀντίοχον, 
οὐδὲν 
πλέον 
ἤνυσεν 
ὁ 
τολμήσας 
τοῦ 
δοκεῖν 
ἐπʼ 
ἐλπίδι 
μόνῃ 
λαμπροῦ 
κατορθώματος 
ἑλέσθαι 
τὸν 
θάνατον. 
γίνεται 
δὲ 
καὶ 
κλῃδὼν 
τἀδελφῷ 
τῆς 
ὅλης 
παρατάξεως· 
καρτερῶς 
μὲν 
γὰρ 
οἱ 
Ἰουδαῖοι 
καὶ 
μέχρι 
πολλοῦ 
διηγωνίσαντο, 
πλήθει 
δὲ 
ὑπερέχοντες 
οἱ 
βασιλικοὶ 
καὶ 
δεξιᾷ 
χρησάμενοι 
τύχῃ 
κρατοῦσι, 
καὶ 
πολλῶν 
ἀναιρεθέντων 
τοὺς 
λοιποὺς 
ἔχων 
Ἰούδας 
εἰς 
τὴν 
Γοφνιτικὴν 
τοπαρχίαν 
φεύγει. 
Ἀντίοχος 
δὲ 
παρελθὼν 
εἰς 
Ἱεροσόλυμα 
καὶ 
καθίσας 
ὀλίγας 
ἡμέρας 
ἐν 
αὐτῇ 
κατὰ 
σπάνιν 
τῶν 
ἐπιτηδείων 
ἀπανίσταται, 
καταλιπὼν 
μὲν 
φρουρὰν 
ὅσην 
ἀποχρήσειν 
ὑπελάμβανε, 
τὴν 
δὲ 
λοιπὴν 
δύναμιν 
ἀπαγαγὼν 
χειμεριοῦσαν 
εἰς 
τὴν 
Συρίαν. 
Πρὸς 
δὲ 
τὴν 
ὑποχώρησιν 
τοῦ 
βασιλέως 
Ἰούδας 
οὐκ 
ἠρέμει, 
προσγενομένων 
δʼ 
ἐκ 
τοῦ 
ἔθνους 
πολλῶν 
καὶ 
τοὺς 
διασωθέντας 
ἐκ 
τῆς 
μάχης 
ἐπισυγκροτήσας 
κατὰ 
κώμην 
Ἀκέδασαν 
συμβάλλει 
τοῖς 
Ἀντιόχου 
στρατηγοῖς, 
καὶ 
φανεὶς 
ἄριστος 
κατὰ 
τὴν 
μάχην 
πολλούς 
τε 
τῶν 
πολεμίων 
ἀποκτείνας 
ἀναιρεῖται 
καὶ 
μεθʼ 
ἡμέρας 
ὀλίγας 
ὁ 
ἀδελφὸς 
αὐτοῦ 
Ἰωάννης 
ἐπιβουλευθεὶς 
ὑπὸ 
τῶν 
τὰ 
Ἀντιόχου 
φρονούντων 
τελευτᾷ. 
Διαδεξάμενος 
δὲ 
τοῦτον 
ὁ 
ἀδελφὸς 
Ἰωνάθης 
τά 
τε 
ἄλλα 
 πρὸς 
τοὺς 
ἐπιχωρίους 
διὰ 
φυλακῆς 
ἦγεν 
ἑαυτὸν 
καὶ 
τῇ 
πρὸς 
Ῥωμαίους 
φιλίᾳ 
τὴν 
ἀρχὴν 
ἐκρατύνατο 
πρός 
τε 
τὸν 
Ἀντιόχου 
παῖδα 
διαλλαγὰς 
ἐποιήσατο. 
οὐ 
μήν 
τι 
τούτων 
ἤρκεσεν 
αὐτῷ 
πρὸς 
ἀσφάλειαν· 
Τρύφων 
γὰρ 
ὁ 
τύραννος, 
ἐπίτροπος 
μὲν 
ὢν 
τοῦ 
Ἀντιόχου 
παιδὸς 
ἐπιβουλεύων 
δʼ 
αὐτῷ 
καὶ 
πρόσθεν, 
ἀποσκευάζεσθαι 
τοὺς 
φίλους 
αὐτοῦ 
πειρώμενος 
ἥκοντα 
τὸν 
Ἰωνάθην 
σὺν 
ὀλίγοις 
εἰς 
Πτολεμαΐδα 
πρὸς 
Ἀντίοχον 
δόλῳ 
συλλαμβάνει 
καὶ 
δήσας 
ἐπὶ 
Ἰουδαίαν 
στρατεύει· 
εἶτʼ 
ἀπελαθεὶς 
ὑπὸ 
τοῦ 
Σίμωνος, 
ὃς 
ἦν 
ἀδελφὸς 
τοῦ 
Ἰωνάθου, 
καὶ 
πρὸς 
τὴν 
ἧτταν 
ὠργισμένος 
κτείνει 
τὸν 
Ἰωνάθην. 
Σίμων 
δὲ 
γενναίως 
ἀφηγούμενος 
τῶν 
πραγμάτων 
αἱρεῖ 
μὲν 
Γάζαρά 
τε 
καὶ 
Ἰόππην 
καὶ 
Ἰάμνειαν 
τῶν 
προσοίκων, 
κατέσκαψε 
δὲ 
καὶ 
τὴν 
ἄκραν 
τῶν 
φρουρῶν 
κρατήσας. 
αὖθις 
δὲ 
γίνεται 
καὶ 
Ἀντιόχῳ 
σύμμαχος 
κατὰ 
Τρύφωνος, 
ὃν 
ἐν 
Δώροις 
πρὸ 
τῆς 
ἐπὶ 
Μήδους 
στρατείας 
ἐπολιόρκει. 
ἀλλʼ 
οὐκ 
ἐξεδυσώπησεν 
τὴν 
τοῦ 
βασιλέως 
πλεονεξίαν 
Τρύφωνα 
συνεξελών· 
μετʼ 
οὐ 
πολὺ 
γὰρ 
Ἀντίοχος 
Κενδεβαῖον 
τὸν 
αὐτοῦ 
στρατηγὸν 
μετὰ 
δυνάμεως 
δῃώσοντα 
τὴν 
Ἰουδαίαν 
ἔπεμψεν 
καὶ 
καταδουλωσόμενον 
Σίμωνα. 
ὁ 
δὲ 
καίτοι 
γε 
γηραλέος 
ὢν 
νεανικώτερον 
ἀφηγήσατο 
τοῦ 
πολέμου· 
τοὺς 
μέντοι 
γε 
υἱεῖς 
αὐτοῦ 
μετὰ 
τῶν 
ἐρρωμενεστάτων 
προεκπέμπει, 
αὐτὸς 
δὲ 
μοῖραν 
τῆς 
δυνάμεως 
ἀναλαβὼν 
ἐπῄει 
κατʼ 
ἄλλο 
μέρος. 
πολλοὺς 
δὲ 
πολλαχοῦ 
κἀν 

τοῖς 
ὄρεσι 
προλοχίσας 
πάσαις 
κρατεῖ 
ταῖς 
ἐπιβολαῖς 
καὶ 
νικήσας 
λαμπρῶς 
ἀρχιερεὺς 
ἀποδείκνυται 
καὶ 
τῆς 
Μακεδόνων 
ἐπικρατείας 
μετὰ 
ἑκατὸν 
καὶ 
ἑβδομήκοντα 
ἔτη 
Ἰουδαίους 
ἀπαλλάττει. 
Θνήσκει 
δὲ 
καὶ 
αὐτὸς 
ἐπιβουλευθεὶς 
ἐν 
συμποσίῳ 
ὑπὸ 
Πτολεμαίου 
τοῦ 
γαμβροῦ, 
ὃς 
αὐτοῦ 
τήν 
τε 
γυναῖκα 
καὶ 
τοὺς 
δύο 
παῖδας 
 ἐγκαθείρξας 
ἐπὶ 
τὸν 
τρίτον 
Ἰωάννην, 
ὃς 
καὶ 
Ὑρκανὸς 
ἐκαλεῖτο, 
τοὺς 
ἀναιρήσοντας 
ἔπεμψεν. 
προγνοὺς 
δὲ 
τὴν 
ἔφοδον 
ὁ 
νεανίσκος 
παραγενέσθαι 
εἰς 
τὴν 
πόλιν 
ἠπείγετο, 
πλεῖστον 
τῷ 
λαῷ 
πεποιθὼς 
κατά 
τε 
μνήμην 
τῶν 
πατρῴων 
κατορθωμάτων 
καὶ 
μῖσος 
τῆς 
Πτολεμαίου 
παρανομίας. 
ὥρμησε 
δὲ 
καὶ 
Πτολεμαῖος 
εἰσελθεῖν 
καθʼ 
ἑτέραν 
πύλην, 
ἐξεκρούσθη 
γε 
μὴν 
ὑπὸ 
τοῦ 
δήμου 
ταχέως 
δεδεγμένων 
ἤδη 
τὸν 
Ὑρκανόν. 
καὶ 
ὁ 
μὲν 
παραχρῆμα 
ἀνεχώρησεν 
εἴς 
τι 
τῶν 
ὑπὲρ 
Ἱεριχοῦντος 
ἐρυμάτων, 
ὃ 
Δαγὼν 
καλεῖται· 
κομισάμενος 
δὲ 
τὴν 
πατρῴαν 
ἀρχιερωσύνην 
Ὑρκανὸς 
καὶ 
θύσας 
τῷ 
θεῷ 
μετὰ 
τάχους 
ἐπὶ 
Πτολεμαῖον 
ὥρμησεν 
βοηθήσων 
τῇ 
μητρὶ 
καὶ 
τοῖς 
ἀδελφοῖς, 
καὶ 
προσβαλὼν 
τῷ 
φρουρίῳ 
τὰ 
μὲν 
ἄλλα 
κρείττων 
ἦν, 
ἡττᾶτο 
δὲ 
δικαίου 
πάθους· 
ὁ 
γὰρ 
Πτολεμαῖος 
ὁπότε 
καταπονοῖτο, 
τήν 
τε 
μητέρα 
καὶ 
τοὺς 
ἀδελφοὺς 
αὐτοῦ 
προάγων 
ἐπὶ 
τοῦ 
τείχους 
εἰς 
εὐσύνοπτον 
ᾐκίζετο 
καὶ 
κατακρημνιεῖν, 
εἰ 
μὴ 
θᾶττον 
ἀπανασταίη, 
διηπείλει. 
πρὸς 
ἃ 
τὸν 
μὲν 
Ὑρκανὸν 
ὀργῆς 
πλείων 
οἶκτος 
εἰσῄει 
καὶ 
δέος, 
ἡ 
δὲ 
μήτηρ 
οὐδὲν 
οὔτε 
πρὸς 
τὰς 
αἰκίας 
οὔτε 
πρὸς 
τὸν 
ἀπειλούμενον 
αὐτῇ 
θάνατον 
ἐνδιδοῦσα 
χεῖρας 
ὤρεγε 
καὶ 
κατηντιβόλει 
τὸν 
παῖδα 
μήτι 
πρὸς 
τὴν 
αὐτῆς 
ὕβριν 
ἐπικλασθέντα 
φείσασθαι 
τοῦ 
δυσσεβοῦς, 
ὡς 
αὐτῇ 
γε 
κρείττονα 
τὸν 
ἐκ 
Πτολεμαίου 
θάνατον 
ἀθανασίας 
εἶναι 
δόντος 
δίκας 
ἐφʼ 
οἷς 
εἰς 
τὸν 
οἶκον 
αὐτῶν 
παρηνόμησεν. 
ὁ 
δὲ 
Ἰωάννης 
ὁπότε 
μὲν 
ἐνθυμηθείη 
τὸ 
παράστημα 
τῆς 
μητρὸς 
καὶ 
κατακούσειε 
τῆς 
ἱκεσίας, 
ὥρμητο 
προσβάλλειν, 
ἐπειδὰν 
δὲ 
κατίδοι 
τυπτομένην 
τε 
καὶ 
σπαραττομένην, 
ἐθηλύνετο 
καὶ 
τοῦ 
πάθους 
ὅλος 
ἦν. 
τριβομένης 
δὲ 
διὰ 
ταῦτα 
τῆς 
πολιορκίας 
ἐπέστη 
τὸ 
ἀργὸν 
ἔτος, 
ὃ 
κατὰ 
ἑπταετίαν 
ἀργεῖται 
παρὰ 
Ἰουδαίοις 
ὁμοίως 
 ταῖς 
ἑβδομάσιν 
ἡμέραις. 
κἀν 

τούτῳ 
Πτολεμαῖος 
ἀνεθεὶς 
τῆς 
πολιορκίας 
ἀναιρεῖ 
τοὺς 
ἀδελφοὺς 
Ἰωάννου 
σὺν 
τῇ 
μητρὶ 
καὶ 
φεύγει 
πρὸς 
Ζήνωνα 
τὸν 
ἐπικληθέντα 
Κοτυλᾶν· 
Φιλαδελφείας 
δʼ 
ἦν 
τύραννος. 
Ἀντίοχος 
δὲ 
κατʼ 
ὀργὴν 
ὧν 
ὑπὸ 
Σίμωνος 
ἔπαθεν, 
στρατεύσας 
εἰς 
τὴν 
Ἰουδαίαν 
ἐπολιόρκει 
τὸν 
Ὑρκανὸν 
προσκαθεζόμενος 
τοῖς 
Ἱεροσολύμοις. 
ὁ 
δὲ 
τὸν 
Δαυίδου 
τάφον 
ἀνοίξας, 
ὃς 
δὴ 
πλουσιώτατος 
βασιλέων 
ἐγένετο, 
καὶ 
ὑφελόμενος 
ὑπὲρ 
τρισχίλια 
τάλαντα 
χρημάτων 
τόν 
τε 
Ἀντίοχον 
ἀνίστησι 
τῆς 
πολιορκίας 
πείσας 
τριακοσίοις 
ταλάντοις 
καὶ 
δὴ 
καὶ 
ξενοτροφεῖν 
πρῶτος 
Ἰουδαίων 
ἐκ 
τῆς 
περιουσίας 
ἤρξατο. 
Αὖθίς 
γε 
μὴν 
Ἀντίοχος 
ἐπὶ 
Μήδους 
στρατεύσας 
καιρὸν 
ἀμύνης 
αὐτῷ 
παρεῖχεν· 
εὐθέως 
γὰρ 
ὥρμησεν 
ἐπὶ 
τὰς 
ἐν 
Συρίᾳ 
πόλεις, 
κενάς, 
ὅπερ 
ἦν, 
ὑπολαμβάνων 
τῶν 
μαχιμωτέρων 
εὑρήσειν. 
Μεδάβην 
μὲν 
οὖν 
καὶ 
Σαμαγὰν 
ἅμα 
ταῖς 
πλησίον, 
ἔτι 
δὲ 
Σίκιμα 
καὶ 
Ἀργαρίζειν 
αὐτὸς 
αἱρεῖ, 
πρὸς 
αἷς 
τὸ 
Χουθαίων 
γένος, 
οἳ 
περιῴκουν 
τὸ 
εἰκασθὲν 
τῷ 
ἐν 
Ἱεροσολύμοις 
ἱερῷ. 
αἱρεῖ 
δὲ 
καὶ 
τῆς 
Ἰδουμαίας 
ἄλλας 
τε 
οὐκ 
ὀλίγας 
καὶ 
Ἀδωρεὸν 
καὶ 
Μάρισαν. 
Προελθὼν 
δὲ 
καὶ 
μέχρι 
Σαμαρείας, 
ἔνθα 
νῦν 
ἐστιν 
Σεβαστὴ 
πόλις 
ὑπὸ 
Ἡρώδου 
κτισθεῖσα 
τοῦ 
βασιλέως, 
καὶ 
πάντοθεν 
αὐτὴν 
ἀποτειχίσας 
τοὺς 
υἱεῖς 
ἐπέστησε 
τῇ 
πολιορκίᾳ 
Ἀριστόβουλον 
καὶ 
Ἀντίγονον· 
ὧν 
οὐδὲν 
ἀνιέντων 
λιμοῦ 
μὲν 
εἰς 
τοσοῦτον 
προῆλθον 
 οἱ 
κατὰ 
τὴν 
πόλιν, 
ὡς 
ἅψασθαι 
καὶ 
τῶν 
ἀηθεστάτων. 
ἐπικαλοῦνται 
δὲ 
βοηθὸν 
Ἀντίοχον 
τὸν 
ἐπικληθέντα 
Ἀσπένδιον· 
κἀκεῖνος 
ἑτοίμως 
ὑπακούσας 
ὑπὸ 
τῶν 
περὶ 
Ἀριστόβουλον 
ἡττᾶται. 
καὶ 
ὁ 
μὲν 
μέχρι 
Σκυθοπόλεως 
διωχθεὶς 
ὑπὸ 
τῶν 
ἀδελφῶν 
ἐκφεύγει, 
οἱ 
δὲ 
ἐπὶ 
τοὺς 
Σαμαρεῖς 
ὑποστρέψαντες 
τό 
τε 
πλῆθος 
πάλιν 
εἰς 
τὸ 
τεῖχος 
συγκλείουσιν 
καὶ 
τὴν 
πόλιν 
ἑλόντες 
αὐτήν 
τε 
κατασκάπτουσιν 
καὶ 
τοὺς 
ἐνοικοῦντας 
ἐξηνδραποδίσαντο. 
προχωρούντων 
δὲ 
τῶν 
κατορθωμάτων 
τὴν 
ὁρμὴν 
οὐ 
κατέψυξαν, 
ἀλλὰ 
προελθόντες 
ἅμα 
τῇ 
δυνάμει 
μέχρι 
τῆς 
Σκυθοπόλεως 
ταύτην 
τε 
κατέδραμον 
καὶ 
τὴν 
ἐντὸς 
Καρμήλου 
τοῦ 
ὄρους 
χώραν 
ἅπασαν 
κατενείμαντο. 
Πρὸς 
δὲ 
τὰς 
εὐπραγίας 
αὐτοῦ 
τε 
Ἰωάννου 
καὶ 
τῶν 
παίδων 
φθόνος 
ἐγείρει 
στάσιν 
τῶν 
ἐπιχωρίων, 
καὶ 
πολλοὶ 
κατʼ 
αὐτῶν 
συνελθόντες 
οὐκ 
ἠρέμουν, 
μέχρι 
καὶ 
πρὸς 
φανερὸν 
πόλεμον 
ἐκριπισθέντες 
ἡττῶνται. 
τὸ 
λοιπὸν 
δʼ 
ἐπιβιοὺς 
ἐν 
εὐδαιμονίᾳ 
Ἰωάννης 
καὶ 
τὰ 
κατὰ 
τὴν 
ἀρχὴν 
κάλλιστα 
διοικήσας 
ἐν 
τρισὶν 
ὅλοις 
καὶ 
τριάκοντα 
ἔτεσιν 
ἐπὶ 
πέντε 
υἱοῖς 
τελευτᾷ, 
μακαριστὸς 
ὄντως 
καὶ 
κατὰ 
μηδὲν 
ἐάσας 
ἐφʼ 
ἑαυτῷ 
μεμφθῆναι 
τὴν 
τύχην. 
τρία 
γοῦν 
τὰ 
κρατιστεύοντα 
μόνος 
εἶχεν, 
τήν 
τε 
ἀρχὴν 
τοῦ 
ἔθνους 
καὶ 
τὴν 
ἀρχιερωσύνην 
καὶ 
προφητείαν· 
ὡμίλει 
γὰρ 
αὐτῷ 
τὸ 
δαιμόνιον 
ὡς 
μηδὲν 
τῶν 
μελλόντων 
ἀγνοεῖν, 
ὅς 
γε 
καὶ 
περὶ 
δύο 
τῶν 
πρεσβυτέρων 
υἱῶν 
ὅτι 
μὴ 
διαμενοῦσι 
κύριοι 
τῶν 
πραγμάτων 
προεῖδέν 
τε 
καὶ 
προεφήτευσεν· 
ὧν 
τὴν 
καταστροφὴν 
ἄξιον 
ἀφηγήσασθαι, 
παρʼ 
ὅσον 
τῆς 
πατρῴας 
εὐδαιμονίας 
ἀπέκλιναν. 
Μετὰ 
γὰρ 
τὴν 
τοῦ 
πατρὸς 
τελευτὴν 
ὁ 
πρεσβύτερος 
αὐτῶν 
Ἀριστόβουλος 
τὴν 
ἀρχὴν 
εἰς 
βασιλείαν 
μετατιθεὶς 
περιτίθεται 
μὲν 
διάδημα 
πρῶτος 
μετὰ 
τετρακοσιοστὸν 
καὶ 
ἑβδομηκοστὸν 
πρῶτον 
ἔτος, 
πρὸς 
δὲ 
μῆνας 
τρεῖς, 
ἐξ 
οὗ 
κατῆλθεν 
ὁ 
λαὸς 
εἰς 
τὴν 
χώραν 
ἀπαλλαγεὶς 
τῆς 
ἐν 
Βαβυλῶνι 
δουλείας· 
τῶν 
δὲ 
ἀδελφῶν 
τὸν 
μὲν 
μεθʼ 
ἑαυτὸν 
Ἀντίγονον, 
ἐδόκει 
γὰρ 
ἀγαπᾶν, 
ἦγεν 
ἰσοτίμως, 
τοὺς 
δʼ 
ἄλλους 
εἵργνυσι 
δήσας. 
δεσμεῖ 
δὲ 
καὶ 
τὴν 
μητέρα 
διενεχθεῖσαν 
περὶ 
τῆς 
ἐξουσίας, 
ταύτην 
γὰρ 
κυρίαν 
τῶν 
ὅλων 
ὁ 
Ἰωάννης 
ἀπολελοίπει, 
καὶ 
μέχρι 
τοσαύτης 
ὠμότητος 
προῆλθεν, 
ὥστε 
καὶ 
λιμῷ 
διαφθεῖραι 
δεδεμένην. 
Περιέρχεται 
δὲ 
αὐτῶν 
ἡ 
τίσις 
εἰς 
τὸν 
ἀδελφὸν 
Ἀντίγονον, 
ὃν 
ἠγάπα 
τε 
καὶ 
τῆς 
βασιλείας 
κοινωνὸν 
εἶχεν· 
κτείνει 
γὰρ 
καὶ 
τοῦτον 
ἐκ 
διαβολῶν, 
ἃς 
οἱ 
πονηροὶ 
τῶν 
κατὰ 
τὸ 
βασίλειον 
ἐνεσκευάσαντο. 
τὰ 
μὲν 
δὴ 
πρῶτα 
διηπίστει 
τοῖς 
λεγομένοις 
ὁ 
Ἀριστόβουλος 
ἅτε 
δὴ 
καὶ 
τὸν 
ἀδελφὸν 
ἀγαπῶν 
καὶ 
διδοὺς 
φθόνῳ 
τὰ 
πολλὰ 
τῶν 
λογοποιουμένων. 
ὡς 
δʼ 
ὁ 
Ἀντίγονος 
λαμπρὸς 
ἀπὸ 
στρατείας 
ἦλθεν 
εἰς 
τὴν 
ἑορτήν, 
ἐν 
ᾗ 
σκηνοποιεῖσθαι 
πάτριον 
τῷ 
θεῷ, 
συνέβη 
μὲν 
κατʼ 
ἐκείνας 
τὰς 
ἡμέρας 
νόσῳ 
χρήσασθαι 
τὸν 
Ἀριστόβουλον, 
τὸν 
 δὲ 
Ἀντίγονον 
ἐπὶ 
τέλει 
τῆς 
ἑορτῆς 
ἀναβάντα 
μετὰ 
τῶν 
περὶ 
αὐτὸν 
ὁπλιτῶν 
ὡς 
ἐνῆν 
μάλιστα 
κεκοσμημένον 
προσκυνῆσαι 
τὸ 
πλέον 
ὑπὲρ 
τοῦ 
ἀδελφοῦ. 
κἀν 

τούτῳ 
προσιόντες 
οἱ 
πονηροὶ 
τῷ 
βασιλεῖ 
τήν 
τε 
πομπὴν 
τῶν 
ὁπλιτῶν 
ἐδήλουν 
καὶ 
τὸ 
παράστημα 
τοῦ 
Ἀντιγόνου 
μεῖζον 
ἢ 
κατʼ 
ἰδιώτην, 
ὅτι 
τε 
παρείη 
μετὰ 
μεγίστου 
συντάγματος 
ἀναιρήσων 
αὐτόν· 
οὐ 
γὰρ 
ἀνέχεσθαι 
τιμὴν 
μόνον 
ἐκ 
βασιλείας 
ἔχων, 
παρὸν 
αὐτὴν 
κατασχεῖν. 
Τούτοις 
κατὰ 
μικρὸν 
ἄκων 
ἐπίστευσεν 
ὁ 
Ἀριστόβουλος, 
καὶ 
προνοῶν 
τοῦ 
μήθʼ 
ὑποπτεύων 
φανερὸς 
γενέσθαι 
καὶ 
προησφαλίσθαι 
πρὸς 
τὸ 
ἄδηλον 
καθίστησι 
μὲν 
τοὺς 
σωματοφύλακας 
ἔν 
τινι 
τῶν 
ὑπογαίων 
ἀλαμπεῖ, 
κατέκειτο 
δʼ 
ἐν 
τῇ 
βάρει 
πρότερον 
αὖθις 
δʼ 
Ἀντωνίᾳ 
μετονομασθείσῃ, 
προστάξας 
ἀνόπλου 
μὲν 
ἀπέχεσθαι, 
κτείνειν 
δὲ 
τὸν 
Ἀντίγονον, 
εἰ 
μετὰ 
τῶν 
ὅπλων 
προσίοι, 
καὶ 
πρὸς 
αὐτὸν 
ἔπεμψεν 
τοὺς 
προεροῦντας 
ἄνοπλον 
ἐλθεῖν. 
πρὸς 
τοῦτο 
πάνυ 
πανούργως 
ἡ 
βασίλισσα 
συντάσσεται 
μετὰ 
τῶν 
ἐπιβούλων· 
τοὺς 
γὰρ 
πεμφθέντας 
πείθουσιν 
τὰ 
μὲν 
παρὰ 
τοῦ 
βασιλέως 
σιωπῆσαι, 
λέγειν 
δὲ 
πρὸς 
τὸν 
Ἀντίγονον 
ὡς 
ὁ 
ἀδελφὸς 
ἀκούσας 
ὅπλα 
τε 
αὐτῷ 
παρεσκευακέναι 
κάλλιστα 
καὶ 
πολεμικὸν 
κόσμον 
ἐν 
τῇ 
Γαλιλαίᾳ 
διὰ 
μὲν 
τὴν 
ἀσθένειαν 
αὐτὸς 
ἐπιδεῖν 
ἕκαστα 
κωλυθείη, 
νῦν 
δʼ 
ἐπεὶ 
καὶ 
χωρίζεσθαι 
μέλλοις, 
θεάσαιτʼ 
ἂν 
ἥδιστά 
σε 
ἐν 
τοῖς 
ὅπλοις. 
Ταῦτα 
ἀκούσας 
ὁ 
Ἀντίγονος, 
ἐνῆγεν 
δʼ 
ἡ 
τοῦ 
ἀδελφοῦ 
διάθεσις 
μηδὲν 
ὑποπτεύειν 
πονηρόν, 
ἐχώρει 
μετὰ 
τῶν 
ὅπλων 
ὡς 
πρὸς 
ἐπίδειξιν. 
γενόμενος 
δὲ 
κατὰ 
τὴν 
σκοτεινὴν 
πάροδον, 
Στράτωνος 
ἐκαλεῖτο 
πύργος, 
ὑπὸ 
τῶν 
σωματοφυλάκων 
ἀναιρεῖται, 
βέβαιον 
ἀποδείξας 
ὅτι 
πᾶσαν 
εὔνοιαν 
καὶ 
φύσιν 
κόπτει 
διαβολὴ 
καὶ 
οὐδὲν 
οὕτως 
τῶν 
ἀγαθῶν 
παθῶν 
ἰσχυρόν, 
ὃ 
τῷ 
φθόνῳ 
μέχρι 
παντὸς 
ἀντέχει. 
Θαυμάσαι 
δʼ 
ἄν 
τις 
ἐν 
τούτῳ 
καὶ 
Ἰούδαν, 
Ἐσσαῖος 
ἦν 
γένος 
οὐκ 
ἔστιν 
ὅτε 
πταίσας 
ἢ 
ψευσθεὶς 
ἐν 
τοῖς 
προαπαγγέλμασιν, 
ὃς 
ἐπειδὴ 
καὶ 
τότε 
τὸν 
Ἀντίγονον 
ἐθεάσατο 
παριόντα 
διὰ 
τοῦ 
ἱεροῦ, 
πρὸς 
τοὺς 
γνωρίμους 
ἀνέκραγεν, 
ἦσαν 
δʼ 
οὐκ 
ὀλίγοι 
παρεδρεύοντες 
αὐτῷ 
τῶν 
μανθανόντων, 
“παπαί, 
νῦν 
ἐμοὶ 
καλόν, 
ἔφη, 
τὸ 
θανεῖν, 
ὅτε 
μου 
προτέθνηκεν 
ἡ 
ἀλήθεια 
καί 
τι 
τῶν 
ὑπʼ 
ἐμοῦ 
προρρηθέντων 
διέψευσται· 
ζῇ 
γὰρ 
Ἀντίγονος 
οὑτοσὶ 
σήμερον 
ὀφείλων 
ἀνῃρῆσθαι. 
χωρίον 
δὲ 
αὐτῷ 
πρὸς 
σφαγὴν 
Στράτωνος 
πύργος 
εἵμαρτο· 
καὶ 
τοῦτο 
μὲν 
ἀπὸ 
ἑξακοσίων 
ἐντεῦθεν 
σταδίων 
ἐστίν, 
ὧραι 
δὲ 
τῆς 
ἡμέρας 
ἤδη 
τέσσαρες· 
ὁ 
δὴ 
χρόνος 
ἐκκρούει 
τὸ 
μάντευμα.” 
ταῦτα 
εἰπὼν 
σκυθρωπὸς 
ἐπὶ 
συννοίας 
ὁ 
γέρων 
διεκαρτέρει, 
καὶ 
μετʼ 
ὀλίγον 
ἀνῃρημένος 
Ἀντίγονος 
ἠγγέλλετο 
κατὰ 
τὸ 
ὑπόγαιον 
χωρίον, 
ὃ 
δὴ 
καὶ 
αὐτὸ 
Στράτωνος 
ἐκαλεῖτο 
πύργος 
ὁμωνυμοῦν 
τῇ 
παραλίῳ 
Καισαρείᾳ. 
τοῦτο 
γοῦν 
τὸν 
μάντιν 
διετάραξεν. 
Ἀριστοβούλῳ 
γε 
μὴν 
εὐθὺς 
ἡ 
περὶ 
τοῦ 
μύσους 
μεταμέλεια 
νόσον 
ἐνσκήπτει 
καὶ 
πρὸς 
ἔννοιαν 
τοῦ 
φόνου 
τὴν 
ψυχὴν 
ἔχων 
ἀεὶ 
 τεταραγμένην 
συνετήκετο, 
μέχρι 
τῶν 
σπλάγχνων 
ὑπʼ 
ἀκράτου 
τῆς 
λύπης 
σπαραττομένων 
ἄθρουν 
αἷμα 
ἀναβάλλει. 
τοῦτό 
τις 
τῶν 
ἐν 
τῇ 
θεραπείᾳ 
παίδων 
ἐκφέρων 
δαιμονίῳ 
προνοίᾳ 
σφάλλεται 
καθʼ 
ὃν 
τόπον 
Ἀντίγονος 
ἔσφακτο 
καὶ 
φαινομένοις 
ἔτι 
τοῖς 
ἀπὸ 
τοῦ 
φόνου 
σπίλοις 
τὸ 
αἷμα 
τοῦ 
κτείναντος 
ἐπέχεεν. 
ἤρθη 
δʼ 
εὐθὺς 
οἰμωγὴ 
τῶν 
θεασαμένων 
ὥσπερ 
ἐπίτηδες 
τοῦ 
παιδὸς 
ἐκεῖ 
ἐπικατασπείσαντος 
τὸ 
αἷμα. 
τῆς 
δὲ 
βοῆς 
ἀκούσας 
ὁ 
βασιλεὺς 
τὴν 
αἰτίαν 
ἐπυνθάνετο 
καὶ 
μηδενὸς 
τολμῶντος 
εἰπεῖν 
μᾶλλον 
ἐνέκειτο 
μαθεῖν 
ἐθέλων· 
τέλος 
δὲ 
ἀπειλοῦντι 
καὶ 
βιαζομένῳ 
τἀληθὲς 
εἶπον. 
ὁ 
δὲ 
τοὺς 
ὀφθαλμοὺς 
ἐμπίπλησι 
δακρύων 
καὶ 
στενάξας 
ὅσον 
ἦν 
αὐτῷ 
δύναμις 
εἶπεν· 
“οὐκ 
ἄρα 
θεοῦ 
μέγαν 
ὀφθαλμὸν 
ἐπʼ 
ἔργοις 
ἀθεμίτοις 
λήσειν 
ἔμελλον, 
ἀλλά 
με 
ταχεῖα 
μέτεισι 
δίκη 
φόνου 
συγγενοῦς. 
μέχρι 
τοῦ 
μοι, 
σῶμα 
ἀναιδέστατον, 
τὴν 
ἀδελφῷ 
καὶ 
μητρὶ 
κατάκριτον 
ψυχὴν 
καθέξεις; 
μέχρι 
τοῦ 
δʼ 
αὐτοῖς 
ἐπισπείσω 
κατὰ 
μέρος 
τοὐμὸν 
αἷμα; 
λαβέτωσαν 
ἀθρόον 
τοῦτο, 
καὶ 
μηκέτι 
ταῖς 
ἐκ 
τῶν 
ἐμῶν 
σπλάγχνων 
χοαῖς 
ἐπειρωνευέσθω 
τὸ 
δαιμόνιον.” 
ταῦτα 
εἰπὼν 
εὐθέως 
τελευτᾷ 
βασιλεύσας 
οὐ 
πλεῖον 
ἐνιαυτοῦ. 
Λύσασα 
δʼ 
ἡ 
γυνὴ 
τοὺς 
ἀδελφοὺς 
αὐτοῦ 
βασιλέα 
καθίστησιν 
Ἀλέξανδρον 
τὸν 
καὶ 
καθʼ 
ἡλικίαν 
καὶ 
μετριότητι 
προύχειν 
δοκοῦντα. 
ὁ 
δὲ 
παρελθὼν 
εἰς 
τὴν 
ἐξουσίαν 
τὸν 
ἕτερον 
μὲν 
τῶν 
 ἀδελφῶν 
βασιλειῶντα 
κτείνει, 
τὸν 
δὲ 
καταλιμπανόμενον 
ἀγαπῶντα 
τὸ 
ζῆν 
δίχα 
πραγμάτων 
εἶχεν. 
Γίνεται 
δʼ 
αὐτῷ 
καὶ 
πρὸς 
τὸν 
Λάθουρον 
ἐπικληθέντα 
Πτολεμαῖον 
συμβολὴ 
πόλιν 
Ἀσωχὶν 
ᾑρηκότα, 
καὶ 
πολλοὺς 
μὲν 
ἀνεῖλεν 
τῶν 
πολεμίων, 
ἡ 
δὲ 
νίκη 
πρὸς 
Πτολεμαῖον 
ἔρρεψεν. 
ἐπεὶ 
δʼ 
ὑπὸ 
τῆς 
μητρὸς 
Κλεοπάτρας 
διωχθεὶς 
εἰς 
Αἴγυπτον 
ἀνεχώρησεν, 
Ἀλέξανδρος 
Γαδάρων 
τε 
πολιορκίᾳ 
κρατεῖ 
καὶ 
Ἀμαθοῦντος, 
ὃ 
δὴ 
μέγιστον 
μὲν 
ἦν 
ἔρυμα 
τῶν 
ὑπὲρ 
Ἰορδάνην, 
τὰ 
τιμιώτατα 
δὲ 
τῶν 
Θεοδώρου 
τοῦ 
Ζήνωνος 
κτημάτων 
ἦν 
ἐν 
αὐτῷ. 
ἐπελθὼν 
δʼ 
ἐξαίφνης 
ὁ 
Θεόδωρος 
τά 
τε 
σφέτερα 
καὶ 
τὴν 
τοῦ 
βασιλέως 
ἀποσκευὴν 
αἱρεῖ, 
τῶν 
δʼ 
Ἰουδαίων 
εἰς 
μυρίους 
κτείνει. 
γίνεται 
δʼ 
ἐπάνω 
τῆς 
πληγῆς 
Ἀλέξανδρος 
καὶ 
τραπόμενος 
εἰς 
τὴν 
παράλιον 
αἱρεῖ 
Γάζαν 
τε 
καὶ 
Ῥάφειαν 
καὶ 
Ἀνθηδόνα 
τὴν 
αὖθις 
ὑπὸ 
Ἡρώδου 
τοῦ 
βασιλέως 
Ἀγριππιάδα 
ἐπικληθεῖσαν. 
Ἐξανδραποδισαμένῳ 
δὲ 
ταύτας 
ἐπανίσταται 
τὸ 
Ἰουδαϊκὸν 
ἐν 
ἑορτῇ· 
μάλιστα 
γὰρ 
ἐν 
ταῖς 
εὐωχίαις 
αὐτῶν 
στάσις 
ἅπτεται. 
καὶ 
δοκεῖ 
μὴ 
ἂν 
κρείττων 
γενέσθαι 
τῆς 
ἐπιβουλῆς, 
εἰ 
μὴ 
τὸ 
ξενικὸν 
αὐτῷ 
παρεβοήθει· 
Πισίδαι 
καὶ 
Κίλικες 
ἦσαν· 
Σύρους 
γὰρ 
οὐκ 
ἐδέχετο 
μισθοφόρους 
διὰ 
τὴν 
ἔμφυτον 
αὐτῶν 
πρὸς 
τὸ 
ἔθνος 
ἀπέχθειαν. 
κτείνας 
δὲ 
τῶν 
ἐπαναστάντων 
ὑπὲρ 
ἑξακισχιλίους 
Ἀραβίας 
ἥπτετο 
καὶ 
ταύτης 
ἑλὼν 
Γαλααδίτας 
καὶ 
Μωαβίτας 
φόρον 
τε 
αὐτοῖς 
ἐπιτάξας 
ἀνέστρεψεν 
ἐπὶ 
Ἀμαθοῦν. 
Θεοδώρου 
δὲ 
πρὸς 
τὰς 
εὐπραγίας 
αὐτὸν 
καταπλαγέντος 
ἔρημον 
λαβὼν 
τὸ 
φρούριον 
κατέσκαψεν. 
Ἔπειτα 
συμβαλὼν 
Ὀβαίδᾳ 
τῷ 
Ἀράβων 
βασιλεῖ 
προλοχίσαντι 
κατὰ 
τὴν 
Γαυλάνην 
ἐνέδρας 
αὐτῷ 
γενομένης 
πᾶσαν 
ἀποβάλλει 
τὴν 
στρατιὰν 
συνωσθεῖσαν 
κατὰ 
βαθείας 
φάραγγος 
καὶ 
πλήθει 
καμήλων 
συντριβεῖσαν. 
διαφυγὼν 
δʼ 
αὐτὸς 
εἰς 
Ἱεροσόλυμα 
τῷ 
μεγέθει 
τῆς 
συμφορᾶς 
πάλαι 
μισοῦν 
τὸ 
ἔθνος 
ἠρέθισεν 
εἰς 
ἐπανάστασιν. 
γίνεται 
δὲ 
καὶ 
τότε 
κρείττων 
καὶ 
μάχαις 
ἐπαλλήλοις 
οὐκ 
ἔλαττον 
πεντακισμυρίων 
Ἰουδαίων 
ἀνεῖλεν 
ἐν 
ἓξ 
ἔτεσιν· 
οὐ 
μὴν 
εὐφραίνετό 
γε 
ταῖς 
νίκαις 
τὴν 
ἑαυτοῦ 
βασιλείαν 
ἀναλίσκων· 
ὅθεν 
παυσάμενος 
τῶν 
ὅπλων 
λόγοις 
ἐπεχείρει 
διαλύεσθαι 
πρὸς 
τοὺς 
ὑποτεταγμένους. 
οἱ 
δὲ 
μᾶλλον 
ἐμίσουν 
τὴν 
μετάνοιαν 
αὐτοῦ 
καὶ 
τοῦ 
τρόπου 
τὸ 
ἀνώμαλον, 
πυνθανομένῳ 
τε 
τὸ 
αἴτιον, 
τί 
ἂν 
ποιήσας 
καταστείλειεν 
αὐτούς, 
ἀποθανών, 
ἔλεγον· 
νεκρῷ 
γὰρ 
ἂν 
διαλλαγῆναι 
μόλις 
τῷ 
τοσαῦτα 
δράσαντι. 
ἅμα 
δὲ 
καὶ 
τὸν 
Ἄκαιρον 
ἐπικληθέντα 
Δημήτριον 
ἐπεκαλοῦντο. 
ῥᾳδίως 
δὲ 
ὑπακούσαντος 
κατʼ 
ἐλπίδα 
μειζόνων 
καὶ 
μετὰ 
στρατιᾶς 
ἥκοντος 
συνέμισγον 
οἱ 
Ἰουδαῖοι 
τοῖς 
συμμάχοις 
περὶ 
Σίκιμα. 
Δέχεται 
δʼ 
ἑκατέρους 
Ἀλέξανδρος 
ἱππεῦσι 
μὲν 
χιλίοις, 
μισθοφόροις 
δὲ 
πεζοῖς 
ὀκτακισχιλίοις· 
παρῆν 
δὲ 
αὐτῷ 
καὶ 
τὸ 
εὐνοοῦν 
Ἰουδαϊκὸν 
εἰς 
μυρίους. 
τῶν 
δʼ 
ἐναντίων 
ἱππεῖς 
μὲν 
ἦσαν 
τρισχίλιοι, 
πεζῶν 
δὲ 
μύριοι 
τετρακισχίλιοι. 
καὶ 
πρὶν 
εἰς 
χεῖρας 
ἐλθεῖν 
διακηρύσσοντες 
οἱ 
βασιλεῖς 
ἐπειρῶντο 
τῶν 
παρʼ 
ἀλλήλοις 
ἀποστάσεων, 
 Δημήτριος 
μὲν 
τοὺς 
Ἀλεξάνδρου 
μισθοφόρους, 
Ἀλέξανδρος 
δὲ 
τοὺς 
ἅμα 
Δημητρίῳ 
Ἰουδαίους 
μεταπείσειν 
ἐλπίσας. 
ὡς 
δʼ 
οὔτε 
Ἰουδαῖοι 
θυμῶν 
οὔτε 
οἱ 
Ἕλληνες 
ἐπαύσαντο 
πίστεως, 
διεκρίνοντο 
ἤδη 
τοῖς 
ὅπλοις 
συμπεσόντες. 
κρατεῖ 
δὲ 
τῇ 
μάχῃ 
Δημήτριος 
καίτοι 
πολλὰ 
τῶν 
Ἀλεξάνδρου 
μισθοφόρων 
καὶ 
ψυχῆς 
ἔργα 
καὶ 
χειρὸς 
ἐπιδειξαμένων. 
χωρεῖ 
δὲ 
τὸ 
τέλος 
τῆς 
παρατάξεως 
παρὰ 
δόξαν 
ἀμφοτέροις· 
οὔτε 
γὰρ 
Δημητρίῳ 
παρέμειναν 
νικῶντι 
οἱ 
καλέσαντες, 
καὶ 
κατὰ 
οἶκτον 
τῆς 
μεταβολῆς 
Ἀλεξάνδρῳ 
προσεχώρησαν 
εἰς 
τὰ 
ὄρη 
καταφυγόντι 
Ἰουδαίων 
ἑξακισχίλιοι. 
ταύτην 
τὴν 
ῥοπὴν 
οὐκ 
ἤνεγκεν 
Δημήτριος, 
ἀλλʼ 
ὑπολαβὼν 
ἤδη 
μὲν 
ἀξιόμαχον 
εἶναι 
πάλιν 
Ἀλέξανδρον, 
μεταρρεῖν 
δὲ 
καὶ 
πᾶν 
τὸ 
ἔθνος 
εἰς 
αὐτόν, 
ἀνεχώρησεν. 
Οὐ 
μὴν 
τό 
γε 
λοιπὸν 
πλῆθος 
ὑποχωρησάντων 
τῶν 
συμμάχων 
κατέθεντο 
τὰς 
διαφοράς, 
συνεχὴς 
δὲ 
πρὸς 
Ἀλέξανδρον 
ἦν 
αὐτοῖς 
ὁ 
πόλεμος, 
μέχρι 
πλείστους 
ἀποκτείνας 
τοὺς 
λοιποὺς 
ἀπήλασεν 
εἰς 
Βεμέσελιν 
πόλιν 
καὶ 
ταύτην 
καταστρεψάμενος 
αἰχμαλώτους 
ἀνήγαγεν 
εἰς 
Ἱεροσόλυμα. 
προύκοψεν 
δὲ 
αὐτῷ 
διʼ 
ὑπερβολὴν 
ὀργῆς 
εἰς 
ἀσέβειαν 
τὸ 
τῆς 
ὠμότητος· 
τῶν 
γὰρ 
ληφθέντων 
ὀκτακοσίους 
ἀνασταυρώσας 
ἐν 
μέσῃ 
τῇ 
πόλει 
γυναῖκάς 
τε 
καὶ 
τέκνα 
αὐτῶν 
ἀπέσφαξεν 
ταῖς 
ὄψεσι· 
καὶ 
ταῦτα 
πίνων 
καὶ 
συγκατακείμενος 
ταῖς 
παλλακίσιν 
ἀφεώρα. 
τοσαύτη 
δὲ 
κατάπληξις 
ἔσχεν 
τὸν 
δῆμον, 
ὥστε 
τῶν 
ἀντιστασιαστῶν 
κατὰ 
τὴν 
ἐπιοῦσαν 
νύκτα 
φυγεῖν 
ὀκτακισχιλίους 
ἔξω 
Ἰουδαίας 
ὅλης, 
οἷς 
ὅρος 
τῆς 
φυγῆς 
ὁ 
Ἀλεξάνδρου 
 θάνατος 
κατέστη. 
τοιούτοις 
ἔργοις 
ὀψὲ 
καὶ 
μόλις 
ἡσυχίαν 
τῇ 
βασιλείᾳ 
πορίσας 
ἀνεπαύσατο 
τῶν 
ὅπλων. 
Γίνεται 
δὲ 
πάλιν 
ἀρχὴ 
θορύβων 
Ἀντίοχος 
ὁ 
καὶ 
Διόνυσος 
ἐπικληθείς, 
Δημητρίου 
μὲν 
ἀδελφὸς 
ὤν, 
τελευταῖος 
δὲ 
τῶν 
ἀπὸ 
Σελεύκου· 
τοῦτον 
γὰρ 
δείσας 
στρατεύεσθαι 
ἐπὶ 
τοὺς 
Ἄραβας 
ὡρμημένον 
τὸ 
μὲν 
μεταξὺ 
τῆς 
ὑπὲρ 
Ἀντιπατρίδος 
παρωρείου 
καὶ 
τῶν 
Ἰόππης 
αἰγιαλῶν 
διαταφρεύει 
φάραγγι 
βαθείᾳ, 
πρὸ 
δὲ 
τῆς 
τάφρου 
τεῖχος 
ἤγειρεν 
ὑψηλὸν 
καὶ 
ξυλίνους 
πύργους 
ἐτεκτήνατο 
τὰς 
εὐμαρεῖς 
ἐμβολὰς 
ἀποφράττων. 
οὐ 
μὴν 
εἶρξαί 
γε 
τὸν 
Ἀντίοχον 
ἴσχυσεν· 
ἐμπρήσας 
γὰρ 
τοὺς 
πύργους 
καὶ 
τὴν 
τάφρον 
χώσας 
διήλαυνε 
μετὰ 
τῆς 
δυνάμεως. 
θέμενος 
δὲ 
ἐν 
δευτέρῳ 
τὴν 
πρὸς 
τὸν 
κωλύσαντα 
ἄμυναν 
εὐθὺς 
ἐπὶ 
τοὺς 
Ἄραβας 
ᾔει. 
τῶν 
δὲ 
ὁ 
βασιλεὺς 
ἀναχωρῶν 
εἰς 
τὰ 
χρησιμώτερα 
τῆς 
χώρας 
πρὸς 
τὴν 
μάχην, 
ἔπειτα 
τὴν 
ἵππον 
ἐξαίφνης 
ἐπιστρέψας, 
μυρία 
δʼ 
ἦν 
τὸν 
ἀριθμόν, 
ἀτάκτοις 
ἐπιπίπτει 
τοῖς 
περὶ 
τὸν 
Ἀντίοχον. 
καρτερᾶς 
δὲ 
μάχης 
γενομένης 
ἕως 
μὲν 
περιῆν 
Ἀντίοχος 
ἀντεῖχεν 
ἡ 
δύναμις 
αὐτοῦ 
καίπερ 
ἀνέδην 
ὑπὸ 
τῶν 
Ἀράβων 
φονευόμενοι· 
πεσόντος 
δέ, 
καὶ 
γὰρ 
προεκινδύνευεν 
ἀεὶ 
τοῖς 
ἡττωμένοις 
παραβοηθῶν, 
ἐγκλίνουσιν 
πάντες, 
καὶ 
τὸ 
μὲν 
πλεῖστον 
αὐτῶν 
ἐπί 
τε 
τῆς 
παρατάξεως 
κἀν 

τῇ 
φυγῇ 
διαφθείρεται, 
τοὺς 
δὲ 
λοιποὺς 
καταφυγόντας 
εἰς 
Κανὰ 
κώμην 
σπάνει 
τῶν 
ἐπιτηδείων 
ἀναλωθῆναι 
συνέβη 
πλὴν 
ὀλίγων 
ἅπαντας. 
Ἐκ 
τούτου 
Δαμασκηνοὶ 
διὰ 
τὸ 
πρὸς 
Πτολεμαῖον 
τὸν 
Μενναίου 
μῖσος 
Ἀρέταν 
ἐπάγονται 
καὶ 
καθιστῶσιν 
κοίλης 
Συρίας 
βασιλέα. 
στρατεύεται 
δʼ 
οὗτος 
ἐπὶ 
τὴν 
Ἰουδαίαν 
καὶ 
μάχῃ 
νικήσας 
Ἀλέξανδρον 
κατὰ 
συνθήκας 
ἀνεχώρησεν. 
Ἀλέξανδρος 
δὲ 
Πέλλαν 
ἑλὼν 
ἐπὶ 
Γέρασαν 
ᾔει 
πάλιν 
τῶν 
Θεοδώρου 
κτημάτων 
γλιχόμενος, 
καὶ 
τρισὶ 
τοὺς 
φρουροὺς 
περιβόλοις 
ἀποτειχίσας 
διὰ 
μάχης 
τὸ 
χωρίον 
παραλαμβάνει. 
καταστρέφεται 
δὲ 
καὶ 
Γαυλάνην 
καὶ 
Σελεύκειαν 
καὶ 
τὴν 
Ἀντιόχου 
φάραγγα 
καλουμένην, 
πρὸς 
οἷς 
Γάμαλα 
φρούριον 
καρτερὸν 
ἑλών, 
τὸν 
ἄρχοντα 
Δημήτριον 
ἐν 
αὐτῷ 
παραλύσας 
ἐκ 
πολλῶν 
ἐγκλημάτων 
ἐπάνεισιν 
εἰς 
Ἰουδαίαν, 
τρία 
πληρώσας 
ἔτη 
τῆς 
στρατείας. 
ἀσμένως 
δʼ 
ὑπὸ 
τοῦ 
ἔθνους 
ἐδέχθη 
διὰ 
τὴν 
εὐπραγίαν, 
καὶ 
λαμβάνει 
τὴν 
ἀνάπαυσιν 
τοῦ 
πολεμεῖν 
ἀρχὴν 
νόσου. 
τεταρταίαις 
δὲ 
περιόδοις 
πυρετῶν 
ἐνοχλούμενος 
ᾠήθη 
διακρούσεσθαι 
τὴν 
νόσον 
πάλιν 
ἁψάμενος 
πραγμάτων. 
διὸ 
δὴ 
στρατείαις 
ἀκαίροις 
ἑαυτὸν 
ἐπιδιδοὺς 
καὶ 
βιαζόμενος 
παρὰ 
δύναμιν 
τὸ 
σῶμα 
πρὸς 
τὰς 
ἐνεργείας 
ἀπήλλαξεν. 
τελευτᾷ 
γοῦν 
ἐν 
μέσοις 
τοῖς 
θορύβοις 
στρεφόμενος 
βασιλεύσας 
ἑπτὰ 
πρὸς 
τοῖς 
εἴκοσιν 
ἔτη. 
Καταλείπει 
δὲ 
τὴν 
βασιλείαν 
Ἀλεξάνδρᾳ 
τῇ 
γυναικὶ 
πεπεισμένος 
ταύτῃ 
μάλιστʼ 
ἂν 
ὑπακοῦσαι 
τοὺς 
Ἰουδαίους, 
ἐπειδὴ 
τῆς 
ὠμότητος 
αὐτοῦ 
μακρὰν 
ἀποδέουσα 
καὶ 
ταῖς 
παρανομίαις 
 ἀνθισταμένη 
τὸν 
δῆμον 
εἰς 
εὔνοιαν 
προσηγάγετο. 
καὶ 
οὐ 
διήμαρτεν 
τῆς 
ἐλπίδος· 
ἐκράτησεν 
γὰρ 
τῆς 
ἀρχῆς 
τὸ 
γύναιον 
διὰ 
δόξαν 
εὐσεβείας· 
ἠκρίβου 
γὰρ 
δὴ 
μάλιστα 
τοῦ 
νόμου 
τὰ 
πάτρια 
καὶ 
τοὺς 
πλημμελοῦντας 
εἰς 
τοὺς 
ἱεροὺς 
νόμους 
ἐξ 
ἀρχῆς 
προεβάλλετο. 
δύο 
δʼ 
αὐτῇ 
παίδων 
ὄντων 
ἐξ 
Ἀλεξάνδρου 
τὸν 
μὲν 
πρεσβύτερον 
Ὑρκανὸν 
διά 
τε 
τὴν 
ἡλικίαν 
ἀποδείκνυσιν 
ἀρχιερέα 
καὶ 
ἄλλως 
ὄντα 
νωθέστερον 
ἢ 
ὥστε 
ἐνοχλεῖν 
περὶ 
τῶν 
ὅλων, 
τὸν 
δὲ 
νεώτερον 
Ἀριστόβουλον 
διὰ 
θερμότητα 
κατεῖχεν 
ἰδιώτην. 
Παραφύονται 
δὲ 
αὐτῆς 
εἰς 
τὴν 
ἐξουσίαν 
Φαρισαῖοι, 
σύνταγμά 
τι 
Ἰουδαίων 
δοκοῦν 
εὐσεβέστερον 
εἶναι 
τῶν 
ἄλλων 
καὶ 
τοὺς 
νόμους 
ἀκριβέστερον 
ἀφηγεῖσθαι. 
τούτοις 
περισσὸν 
δή 
τι 
προσεῖχεν 
ἡ 
Ἀλεξάνδρα 
σεσοβημένη 
περὶ 
τὸ 
θεῖον. 
οἱ 
δὲ 
τὴν 
ἁπλότητα 
τῆς 
ἀνθρώπου 
κατὰ 
μικρὸν 
ὑπιόντες 
ἤδη 
καὶ 
διοικηταὶ 
τῶν 
ὅλων 
ἐγίνοντο 
διώκειν 
τε 
καὶ 
κατάγειν 
οὓς 
ἐθέλοιεν, 
λύειν 
τε 
καὶ 
δεσμεῖν. 
καθόλου 
δὲ 
αἱ 
μὲν 
ἀπολαύσεις 
τῶν 
βασιλείων 
ἐκείνων 
ἦσαν, 
τὰ 
δʼ 
ἀναλώματα 
καὶ 
αἱ 
δυσχέρειαι 
τῆς 
Ἀλεξάνδρας. 
δεινὴ 
δʼ 
ἦν 
τὰ 
μείζω 
διοικεῖν, 
δύναμίν 
τε 
ἀεὶ 
συγκροτοῦσα 
διπλασίονα 
κατέστησεν 
καὶ 
ξενικὴν 
συνήγαγεν 
οὐκ 
ὀλίγην, 
ὡς 
μὴ 
μόνον 
κρατύνεσθαι 
τὸ 
οἰκεῖον 
ἔθνος, 
φοβερὰν 
δὲ 
καὶ 
τοῖς 
ἔξωθεν 
εἶναι 
δυνάσταις. 
ἐκράτει 
δὲ 
τῶν 
μὲν 
ἄλλων 
αὐτή, 
Φαρισαῖοι 
δʼ 
αὐτῆς. 
Διογένην 
γοῦν 
τινα 
τῶν 
ἐπισήμων 
φίλον 
Ἀλεξάνδρῳ 
γεγενημένον 
κτείνουσιν 
αὐτοὶ 
σύμβουλον 
ἐγκαλοῦντες 
γεγονέναι 
περὶ 
τῶν 
 ἀνασταυρωθέντων 
ὑπὸ 
τοῦ 
βασιλέως 
ὀκτακοσίων. 
ἐνῆγον 
δὲ 
τὴν 
Ἀλεξάνδραν 
εἰς 
τὸ 
καὶ 
τοὺς 
ἄλλους 
διαχειρίσασθαι 
τῶν 
παροξυνάντων 
ἐπʼ 
ἐκείνους 
τὸν 
Ἀλέξανδρον· 
ἐνδιδούσης 
δʼ 
ὑπὸ 
δεισιδαιμονίας 
ἀνῄρουν 
οὓς 
ἐθέλοιεν 
αὐτοί. 
προσφεύγουσι 
δὲ 
Ἀριστοβούλῳ 
τῶν 
κινδυνευόντων 
οἱ 
προύχειν 
δοκοῦντες, 
κἀκεῖνος 
πείθει 
τὴν 
μητέρα 
φείσασθαι 
μὲν 
διὰ 
τὸ 
ἀξίωμα 
τῶν 
ἀνδρῶν, 
ἐκπέμψαι 
δʼ 
αὐτούς, 
εἰ 
μὴ 
καθαροὺς 
ὑπείληφεν, 
ἐκ 
τῆς 
πόλεως. 
οἱ 
μὲν 
οὖν 
δοθείσης 
ἀδείας 
ἐσκεδάσθησαν 
ἀνὰ 
τὴν 
χώραν· 
Ἀλεξάνδρα 
δὲ 
ἐκπέμψασα 
ἐπὶ 
Δαμασκὸν 
στρατιάν, 
πρόφασις 
δʼ 
ἦν 
Πτολεμαῖος 
ἀεὶ 
θλίβων 
τὴν 
πόλιν, 
ταύτην 
μὲν 
ὑπεδέξατο 
μηθὲν 
ἀξιόλογον 
ἐργασαμένην. 
Τιγράνην 
δὲ 
τὸν 
Ἀρμενίων 
βασιλέα 
προσκαθεζόμενον 
Πτολεμαΐδι 
καὶ 
πολιορκοῦντα 
Κλεοπάτραν 
συνθήκαις 
καὶ 
δώροις 
ὑπηγάγετο. 
φθάνει 
δʼ 
ἐκεῖνος 
ἀπαναστὰς 
διὰ 
τὰς 
οἴκοι 
ταραχὰς 
ἐμβεβληκότος 
εἰς 
τὴν 
Ἀρμενίαν 
Λευκόλλου. 
Κἀν 
τούτῳ 
νοσούσης 
Ἀλεξάνδρας 
ὁ 
νεώτερος 
τῶν 
παίδων 
Ἀριστόβουλος 
τὸν 
καιρὸν 
ἁρπάσας 
μετὰ 
τῶν 
οἰκετῶν, 
εἶχεν 
δὲ 
πολλοὺς 
καὶ 
πάντας 
εὔνους 
διὰ 
τὴν 
θερμότητα, 
κρατεῖ 
μὲν 
τῶν 
ἐρυμάτων 
ἁπάντων, 
τοῖς 
δʼ 
ἐκ 
τούτων 
χρήμασιν 
μισθοφόρους 
ἀθροίσας 
ἑαυτὸν 
ἀποδείκνυσι 
βασιλέα. 
πρὸς 
ταῦτα 
ὀδυρόμενον 
τὸν 
Ὑρκανὸν 
ἡ 
μήτηρ 
οἰκτείρασα 
τήν 
τε 
γυναῖκα 
καὶ 
τοὺς 
παῖδας 
Ἀριστοβούλου 
καθείργνυσιν 
εἰς 
τὴν 
Ἀντωνίαν· 
φρούριον 
δʼ 
ἦν 
τῷ 
βορείῳ 
κλίματι 
τοῦ 
ἱεροῦ 
προσκείμενον, 
πάλαι 
μέν, 
ὡς 
ἔφην, 
βᾶρις 
ὀνομαζόμενον, 
αὖθις 
δὲ 
ταύτης 
τυχὸν 
τῆς 
προσηγορίας 
ἐπικρατήσαντος 
Ἀντωνίου, 
καθάπερ 
ἀπό 
τε 
τοῦ 
Σεβαστοῦ 
καὶ 
Ἀγρίππα 
Σεβαστὴ 
καὶ 
Ἀγριππιὰς 
πόλεις 
ἐπωνομάσθησαν. 
πρὶν 
δὲ 
ἐπεξελθεῖν 
Ἀλεξάνδρα 
τὸν 
Ἀριστόβουλον 
τῆς 
τἀδελφοῦ 
καταλύσεως 
τελευτᾷ 
διοικήσασα 
τὴν 
ἀρχὴν 
ἔτεσιν 
ἐννέα. 
Καὶ 
κληρονόμος 
μὲν 
ἦν 
τῶν 
ὅλων 
Ὑρκανός, 
ᾧ 
καὶ 
ζῶσα 
τὴν 
βασιλείαν 
ἐνεχείρισεν, 
δυνάμει 
δὲ 
καὶ 
φρονήματι 
προεῖχεν 
ὁ 
Ἀριστόβουλος. 
γενομένης 
δὲ 
αὐτοῖς 
περὶ 
τῶν 
ὅλων 
συμβολῆς 
περὶ 
Ἱεριχοῦντα 
καταλιπόντες 
οἱ 
πολλοὶ 
τὸν 
Ὑρκανὸν 
μεταβαίνουσιν 
πρὸς 
τὸν 
Ἀριστόβουλον. 
ὁ 
δὲ 
μετὰ 
τῶν 
συμμεινάντων 
φθάνει 
συμφυγὼν 
ἐπὶ 
τὴν 
Ἀντωνίαν 
καὶ 
κυριεύσας 
τῶν 
πρὸς 
σωτηρίαν 
ὁμήρων· 
ταῦτα 
δʼ 
ἦν 
ἡ 
Ἀριστοβούλου 
γυνὴ 
μετὰ 
τῶν 
τέκνων. 
ἀμέλει 
πρὶν 
ἀνηκέστου 
πάθους 
διελύθησαν, 
ὥστε 
βασιλεύειν 
μὲν 
Ἀριστόβουλον, 
Ὑρκανὸν 
δὲ 
ἐκστάντα 
τῆς 
ἄλλης 
ἀπολαύειν 
τιμῆς 
ὥσπερ 
ἀδελφὸν 
βασιλέως. 
ἐπὶ 
τούτοις 
διαλλαγέντες 
ἐν 
τῷ 
ἱερῷ 
καὶ 
τοῦ 
λαοῦ 
περιεστῶτος 
φιλοφρόνως 
ἀλλήλους 
ἀσπασάμενοι 
διήμειψαν 
τὰς 
οἰκίας· 
Ἀριστόβουλος 
μὲν 
γὰρ 
εἰς 
τὰ 
βασίλεια, 
Ὑρκανὸς 
δὲ 
ἀνεχώρησεν 
εἰς 
τὴν 
Ἀριστοβούλου 
οἰκίαν. 
Δέος 
δὲ 
τοῖς 
τε 
ἄλλοις 
τῶν 
Ἀριστοβούλου 
διαφόρων 
ἐμπίπτει 
παρʼ 
ἐλπίδα 
κρατήσαντος 
καὶ 
μάλιστα 
Ἀντιπάτρῳ 
πάλαι 
διαμισουμένῳ. 
γένος 
δʼ 
ἦν 
Ἰδουμαῖος 
προγόνων 
τε 
ἕνεκα 
καὶ 
πλούτου 
καὶ 
τῆς 
ἄλλης 
ἰσχύος 
πρωτεύων 
τοῦ 
ἔθνους. 
οὗτος 
ἅμα 
καὶ 
τὸν 
Ὑρκανὸν 
Ἀρέτᾳ 
προσφυγόντα 
τῷ 
βασιλεῖ 
τῆς 
Ἀραβίας 
ἀνακτήσασθαι 
τὴν 
βασιλείαν 
ἔπειθεν 
καὶ 
τὸν 
Ἀρέταν 
δέξασθαί 
τε 
τὸν 
Ὑρκανὸν 
καὶ 
καταγαγεῖν 
ἐπὶ 
τὴν 
ἀρχήν, 
πολλὰ 
μὲν 
τὸν 
Ἀριστόβουλον 
εἰς 
τὸ 
ἦθος 
διαβάλλων, 
πολλὰ 
δʼ 
ἐπαινῶν 
τὸν 
Ὑρκανὸν 
[παρῄνει 
δέξασθαι], 
καὶ 
ὡς 
πρέπον 
εἴη 
τὸν 
οὕτω 
λαμπρᾶς 
προεστῶτα 
βασιλείας 
ὑπερέχειν 
χεῖρα 
τῷ 
ἀδικουμένῳ· 
ἀδικεῖσθαι 
δὲ 
τὸν 
Ὑρκανὸν 
 στερηθέντα 
τῆς 
κατὰ 
τὸ 
πρεσβεῖον 
αὐτῷ 
προσηκούσης 
ἀρχῆς. 
προκατασκευάσας 
δὲ 
ἀμφοτέρους, 
νύκτωρ 
ἀναλαβὼν 
τὸν 
Ὑρκανὸν 
ἀπὸ 
τῆς 
πόλεως 
ἀποδιδράσκει 
καὶ 
συντόνῳ 
φυγῇ 
χρώμενος 
εἰς 
τὴν 
καλουμένην 
Πέτραν 
διασώζεται· 
βασίλειον 
αὕτη 
τῆς 
Ἀραβίας 
ἐστίν. 
ἔνθα 
τῷ 
Ἀρέτᾳ 
τὸν 
Ὑρκανὸν 
ἐγχειρίσας 
καὶ 
πολλὰ 
μὲν 
καθομιλήσας, 
πολλοῖς 
δὲ 
δώροις 
ὑπελθὼν 
δοῦναι 
δύναμιν 
αὐτῷ 
πείθει 
τὴν 
κατάξουσαν 
αὐτόν· 
ἦν 
δʼ 
αὕτη 
πεζῶν 
τε 
καὶ 
ἱππέων 
πέντε 
μυριάδες, 
πρὸς 
ἣν 
οὐκ 
ἀντέσχεν 
Ἀριστόβουλος, 
ἀλλʼ 
ἐν 
τῇ 
πρώτῃ 
συμβολῇ 
λειφθεὶς 
εἰς 
Ἱεροσόλυμα 
συνελαύνεται. 
κἂν 
ἔφθη 
κατὰ 
κράτος 
ληφθείς, 
εἰ 
μὴ 
Σκαῦρος 
ὁ 
Ῥωμαίων 
στρατηγὸς 
ἐπαναστὰς 
αὐτῶν 
τοῖς 
καιροῖς 
ἔλυσε 
τὴν 
πολιορκίαν· 
ὃς 
ἐπέμφθη 
μὲν 
εἰς 
Συρίαν 
ἀπὸ 
Ἀρμενίας 
ὑπὸ 
Πομπηίου 
Μάγνου 
πολεμοῦντος 
πρὸς 
Τιγράνην, 
παραγενόμενος 
δὲ 
εἰς 
Δαμασκὸν 
ἑαλωκυῖαν 
προσφάτως 
ὑπὸ 
Μετέλλου 
καὶ 
Λολλίου 
καὶ 
τούτους 
μεταστήσας, 
ἐπειδὴ 
τὰ 
κατὰ 
τὴν 
Ἰουδαίαν 
ἐπύθετο, 
καθάπερ 
ἐφʼ 
ἕρμαιον 
ἠπείχθη. 
Παρελθόντος 
γοῦν 
εἰς 
τὴν 
χώραν 
πρέσβεις 
εὐθέως 
ἧκον 
παρὰ 
τῶν 
ἀδελφῶν 
ἑκατέρου 
δεομένου 
βοηθεῖν 
αὐτῷ. 
γίνεται 
δʼ 
ἐπίπροσθεν 
τοῦ 
δικαίου 
τὰ 
παρὰ 
Ἀριστοβούλου 
τριακόσια 
τάλαντα· 
τοσοῦτον 
γὰρ 
λαβὼν 
Σκαῦρος 
ἐπικηρυκεύεται 
πρός 
τε 
Ὑρκανὸν 
καὶ 
τοὺς 
Ἄραβας 
ἀπειλῶν 
Ῥωμαίους 
καὶ 
Πομπήιον, 
εἰ 
μὴ 
λύσειαν 
τὴν 
πολιορκίαν. 
ἀνεχώρει 
δὲ 
ἐκ 
τῆς 
Ἰουδαίας 
εἰς 
Φιλαδέλφειαν 
Ἀρέτας 
καταπλαγείς, 
καὶ 
πάλιν 
εἰς 
Δαμασκὸν 
Σκαῦρος. 
Ἀριστοβούλῳ 
δʼ 
οὐκ 
ἀπέχρησεν 
τὸ 
μὴ 
ἁλῶναι, 
πᾶσαν 
δὲ 
τὴν 
δύναμιν 
ἐπισυλλέξας 
 εἵπετο 
τοῖς 
πολεμίοις 
καὶ 
περὶ 
τὸν 
καλούμενον 
Παπυρῶνα 
συμβαλὼν 
αὐτοῖς 
ὑπὲρ 
ἑξακισχιλίους 
κτείνει, 
μεθʼ 
ὧν 
καὶ 
τὸν 
ἀδελφὸν 
τὸν 
Ἀντιπάτρου 
Φαλλίωνα. 
Ὑρκανὸς 
δὲ 
καὶ 
Ἀντίπατρος 
τῶν 
Ἀράβων 
ἀφαιρεθέντες 
μετέφερον 
ἐπὶ 
τοὺς 
ἐναντίους 
τὴν 
ἐλπίδα, 
καὶ 
ἐπειδὴ 
Πομπήιος 
ἐπιὼν 
τὴν 
Συρίαν 
εἰς 
Δαμασκὸν 
ἧκεν, 
ἐπʼ 
αὐτὸν 
καταφεύγουσιν 
καὶ 
δίχα 
δωρεῶν 
αἷς 
καὶ 
πρὸς 
τὸν 
Ἀρέταν 
δικαιολογίαις 
χρώμενοι 
κατηντιβόλουν 
μισῆσαι 
μὲν 
τὴν 
Ἀριστοβούλου 
βίαν, 
κατάγειν 
δὲ 
ἐπὶ 
τὴν 
βασιλείαν 
τὸν 
καὶ 
τρόπῳ 
καὶ 
καθʼ 
ἡλικίαν 
προσήκοντα. 
οὐ 
μὴν 
οὐδʼ 
Ἀριστόβουλος 
ὑστέρει 
πεποιθὼς 
τῇ 
Σκαύρου 
δωροδοκίᾳ 
παρῆν 
τε 
καὶ 
αὐτὸς 
ὡς 
οἷόν 
τε 
βασιλικώτατα 
κεκοσμηκὼς 
ἑαυτόν. 
ἀδοξήσας 
δὲ 
πρὸς 
τὰς 
θεραπείας 
καὶ 
μὴ 
φέρων 
δουλεύειν 
ταῖς 
χρείαις 
ταπεινότερον 
τοῦ 
σχήματος 
ἀπὸ 
διὸς 
ἡλίου 
πόλεως 
χωρίζεται. 
Πρὸς 
ταῦτʼ 
ἀγανακτήσας 
Πομπήιος 
πολλὰ 
καὶ 
τῶν 
περὶ 
Ὑρκανὸν 
ἱκετευόντων 
ὥρμησεν 
ἐπʼ 
Ἀριστόβουλον, 
ἀναλαβὼν 
τήν 
τε 
Ῥωμαϊκὴν 
δύναμιν 
καὶ 
πολλοὺς 
ἐκ 
τῆς 
Συρίας 
συμμάχους. 
ἐπεὶ 
δὲ 
παρελαύνων 
Πέλλαν 
καὶ 
Σκυθόπολιν 
ἧκεν 
εἰς 
Κορέας. 
ὅθεν 
ἡ 
Ἰουδαίων 
ἄρχεται 
χώρα 
κατὰ 
τὴν 
μεσόγειον 
ἀνιόντων, 
ἀκούσας 
συμπεφευγέναι 
τὸν 
Ἀριστόβουλον 
εἰς 
Ἀλεξάνδρειον, 
τοῦτο 
δʼ 
ἐστὶν 
φρούριον 
τῶν 
πάνυ 
φιλοτίμως 
ἐξησκημένων 
ὑπὲρ 
ὄρους 
ὑψηλοῦ 
κείμενον, 
πέμψας 
καταβαίνειν 
αὐτὸν 
ἐκέλευσεν. 
τῷ 
δʼ 
ἦν 
μὲν 
ὁρμὴ 
καλουμένῳ 
δεσποτικώτερον 
διακινδυνεύειν 
μᾶλλον 
ἢ 
ὑπακοῦσαι, 
 καθεώρα 
δὲ 
τὸ 
πλῆθος 
ὀρρωδοῦν, 
καὶ 
παρῄνουν 
οἱ 
φίλοι 
σκέπτεσθαι 
τὴν 
Ῥωμαίων 
ἰσχὺν 
οὖσαν 
ἀνυπόστατον. 
οἷς 
πεισθεὶς 
κάτεισιν 
πρὸς 
Πομπήιον 
καὶ 
πολλὰ 
περὶ 
τοῦ 
δικαίως 
ἄρχειν 
ἀπολογηθεὶς 
ὑπέστρεψεν 
εἰς 
τὸ 
ἔρυμα. 
πάλιν 
τε 
τἀδελφοῦ 
προκαλουμένου 
καταβὰς 
καὶ 
διαλεχθεὶς 
περὶ 
τῶν 
δικαίων 
ἄπεισιν 
μὴ 
κωλύοντος 
τοῦ 
Πομπηΐου. 
μέσος 
δʼ 
ἦν 
ἐλπίδος 
καὶ 
δέους, 
καὶ 
κατῄει 
μὲν 
ὡς 
δυσωπήσων 
Πομπήιον 
πάντʼ 
ἐπιτρέπειν 
αὐτῷ, 
πάλιν 
δὲ 
ἀνέβαινεν 
εἰς 
τὴν 
ἄκραν, 
ὡς 
μὴ 
προκαταλύειν 
δόξειεν 
αὑτόν. 
ἐπεὶ 
μέντοι 
Πομπήιος 
ἐξίστασθαί 
τε 
τῶν 
φρουρίων 
ἐκέλευεν 
αὐτῷ 
καὶ 
παράγγελμα 
τῶν 
φρουράρχων 
ἐχόντων 
μόναις 
πειθαρχεῖν 
ταῖς 
αὐτογράφοις 
ἐπιστολαῖς, 
ἠνάγκαζεν 
αὐτὸν 
ἑκάστοις 
γράφειν 
ἐκχωρεῖν, 
ποιεῖ 
μὲν 
τὰ 
προσταχθέντα, 
ἀγανακτήσας 
δὲ 
ἀνεχώρησεν 
εἰς 
Ἱεροσόλυμα 
καὶ 
παρεσκευάζετο 
πολεμεῖν 
πρὸς 
Πομπήιον. 
Ὁ 
δέ, 
οὐ 
γὰρ 
ἐδίδου 
χρόνον 
ταῖς 
παρασκευαῖς, 
εὐθέως 
εἵπετο, 
καὶ 
προσεπέρρωσεν 
τὴν 
ὁρμὴν 
ὁ 
Μιθριδάτου 
θάνατος 
ἀγγελθεὶς 
αὐτῷ 
περὶ 
Ἱεριχοῦντα, 
ἔνθα 
τῆς 
Ἰουδαίας 
τὸ 
πιότατον 
φοίνικά 
τε 
πάμπολυν 
καὶ 
βάλσαμον 
τρέφει. 
τοῦτο 
λίθοις 
ὀξέσιν 
ἐπιτέμνοντες 
τὰ 
πρέμνα 
συνάγουσιν 
κατὰ 
τὰς 
τομὰς 
ἐκδακρῦον. 
καὶ 
 στρατοπεδευσάμενος 
ἐν 
τῷ 
χωρίῳ 
μίαν 
ἑσπέραν 
ἕωθεν 
ἠπείγετο 
πρὸς 
τὰ 
Ἱεροσόλυμα. 
καταπλαγεὶς 
δὲ 
τὴν 
ἔφοδον 
Ἀριστόβουλος 
ἱκέτης 
ἀπαντᾷ 
χρημάτων 
τε 
ὑποσχέσει 
καὶ 
τῷ 
μετὰ 
τῆς 
πόλεως 
ἐπιτρέπειν 
καὶ 
ἑαυτὸν 
χαλεπαίνοντα 
καταστέλλει 
τὸν 
Πομπήιον. 
οὐ 
μήν 
τι 
τῶν 
ὡμολογημένων 
ἐγένετο· 
τὸν 
γὰρ 
ἐπὶ 
τὴν 
κομιδὴν 
τῶν 
χρημάτων 
ἐκπεμφθέντα 
Γαβίνιον 
οἱ 
τὰ 
Ἀριστοβούλου 
φρονοῦντες 
οὐδὲ 
τῇ 
πόλει 
δέχονται. 
Πρὸς 
ταῦτα 
ἀγανακτήσας 
Πομπήιος 
Ἀριστόβουλον 
μὲν 
ἐφρούρει, 
πρὸς 
δὲ 
τὴν 
πόλιν 
ἐλθὼν 
περιεσκόπει 
ὅπως 
δεῖ 
προσβαλεῖν, 
τήν 
τε 
ὀχυρότητα 
τῶν 
τειχῶν 
δυσμεταχείριστον 
ὁρῶν 
καὶ 
τὴν 
πρὸ 
τούτων 
φάραγγα 
φοβερὰν 
τό 
τε 
ἱερὸν 
ἐντὸς 
τῆς 
φάραγγος 
ὀχυρώτατα 
τετειχισμένον, 
ὥστε 
τοῦ 
ἄστεος 
ἁλισκομένου 
δευτέραν 
εἶναι 
καταφυγὴν 
τοῦτο 
τοῖς 
πολεμίοις. 
Διαποροῦντος 
δʼ 
ἐπὶ 
πολὺν 
χρόνον 
στάσις 
τοῖς 
ἔνδον 
ἐμπίπτει, 
τῶν 
μὲν 
Ἀριστοβούλου 
πολεμεῖν 
ἀξιούντων 
καὶ 
ῥύεσθαι 
τὸν 
βασιλέα, 
τῶν 
δὲ 
τὰ 
Ὑρκανοῦ 
φρονούντων 
ἀνοίγειν 
Πομπηίῳ 
τὰς 
πύλας· 
πολλοὺς 
δὲ 
τούτους 
ἐποίει 
τὸ 
δέος 
ἀφορῶντας 
εἰς 
τὴν 
τῶν 
Ῥωμαίων 
εὐταξίαν. 
ἡττώμενον 
δὲ 
τὸ 
Ἀριστοβούλου 
μέρος 
εἰς 
τὸ 
ἱερὸν 
ἀνεχώρησεν 
καὶ 
τὴν 
συνάπτουσαν 
ἀπʼ 
αὐτοῦ 
τῇ 
πόλει 
γέφυραν 
ἀποκόψαντες 
ἀντισχεῖν 
εἰς 
ἔσχατον 
παρεσκευάζοντο. 
τῶν 
δὲ 
ἑτέρων 
δεχομένων 
Ῥωμαίους 
τῇ 
πόλει 
καὶ 
τὰ 
βασίλεια 
παραδιδόντων 
ἐπὶ 
μὲν 
ταῦτα 
Πομπήιος 
ἕνα 
τῶν 
ὑφʼ 
ἑαυτῷ 
στρατηγῶν 
Πείσωνα 
 εἰσπέμπει 
μετὰ 
στρατιᾶς· 
ὃς 
διαλαβὼν 
φρουραῖς 
τὴν 
πόλιν, 
ἐπειδὴ 
τῶν 
εἰς 
τὸ 
ἱερὸν 
καταφυγόντων 
οὐδένα 
λόγοις 
ἔπειθεν 
συμβῆναι, 
τὰ 
πέριξ 
εἰς 
προσβολὰς 
εὐτρέπιζεν 
ἔχων 
τοὺς 
περὶ 
τὸν 
Ὑρκανὸν 
εἴς 
τε 
τὰς 
ἐπινοίας 
καὶ 
τὰς 
ὑπηρεσίας 
προθύμους. 
Αὐτὸς 
δὲ 
κατὰ 
τὸ 
προσάρκτιον 
κλίμα 
τήν 
τε 
τάφρον 
ἔχου 
καὶ 
τὴν 
φάραγγα 
πᾶσαν 
ὕλην 
συμφορούσης 
τῆς 
δυνάμεως. 
χαλεπὸν 
δʼ 
ἦν 
τὸ 
ἀναπληροῦν 
διὰ 
βάθος 
ἄπειρον 
καὶ 
τῶν 
Ἰουδαίων 
πάντα 
τρόπον 
εἰργόντων 
ἄνωθεν, 
κἂν 
ἀτέλεστος 
ἔμεινεν 
τοῖς 
Ῥωμαίοις 
ὁ 
πόνος, 
εἰ 
μὴ 
τὰς 
ἑβδομάδας 
ἐπιτηρῶν 
ὁ 
Πομπήιος, 
ἐν 
αἷς 
παντὸς 
ἔργου 
διὰ 
τὴν 
θρησκείαν 
χεῖρας 
ἀπίσχουσιν 
Ἰουδαῖοι, 
τὸ 
χῶμα 
ὕψου 
τῆς 
κατὰ 
χεῖρα 
συμβολῆς 
εἴργων 
τοὺς 
στρατιώτας· 
ὑπὲρ 
μόνου 
γὰρ 
τοῦ 
σώματος 
ἀμύνονται 
τοῖς 
σαββάτοις. 
ἤδη 
δὲ 
ἀναπεπληρωμένης 
τῆς 
φάραγγος 
πύργους 
ὑψηλοὺς 
ἐπιστήσας 
τῷ 
χώματι 
καὶ 
προσαγαγὼν 
τὰς 
ἐκ 
Τύρου 
κομισθείσας 
μηχανὰς 
ἐπειρᾶτο 
τοῦ 
τείχους· 
ἀνέστελλον 
δὲ 
αἱ 
πετροβόλοι 
τοὺς 
καθύπερθεν 
κωλύοντας. 
ἀντεῖχον 
δʼ 
ἐπὶ 
πλεῖον 
οἱ 
κατὰ 
τοῦτο 
τὸ 
μέρος 
πύργοι 
μεγέθει 
τε 
καὶ 
κάλλει 
διαφέροντες. 
Ἔνθα 
δὴ 
πολλὰ 
τῶν 
Ῥωμαίων 
κακοπαθούντων 
ὁ 
Πομπήιος 
τά 
τε 
ἄλλα 
τῆς 
καρτερίας 
τοὺς 
Ἰουδαίους 
ἀπεθαύμαζεν 
καὶ 
μάλιστα 
τοῦ 
μηδὲν 
παραλῦσαι· 
τῆς 
θρησκείας 
ἐν 
μέσοις 
τοῖς 
βέλεσιν 
ἀνειλημένους· 
ὥσπερ 
γὰρ 
εἰρήνης 
βαθείας 
κατεχούσης 
τὴν 
πόλιν 
αἵ 
τε 
 θυσίαι 
καθʼ 
ἡμέραν 
καὶ 
οἱ 
ἐναγισμοὶ 
καὶ 
πᾶσα 
θεραπεία 
κατὰ 
τἀκριβὲς 
ἐξετελεῖτο 
τῷ 
θεῷ, 
καὶ 
οὐδὲ 
κατʼ 
αὐτὴν 
τὴν 
ἅλωσιν 
περὶ 
τῷ 
βωμῷ 
φονευόμενοι 
τῶν 
καθʼ 
ἡμέραν 
νομίμων 
εἰς 
τὴν 
θρησκείαν 
ἀπέστησαν. 
τρίτῳ 
γὰρ 
μηνὶ 
τῆς 
πολιορκίας 
μόλις 
ἕνα 
τῶν 
πύργων 
καταρρίψαντες 
εἰσέπιπτον 
εἰς 
τὸ 
ἱερόν. 
ὁ 
δὲ 
πρῶτος 
ὑπερβῆναι 
τολμήσας 
τὸ 
τεῖχος 
Σύλλα 
παῖς 
ἦν 
Φαῦστος 
Κορνήλιος 
καὶ 
μετʼ 
αὐτὸν 
ἑκατοντάρχαι 
δύο 
Φούριος 
καὶ 
Φάβιος. 
εἵπετο 
δὲ 
ἑκάστῳ 
τὸ 
ἴδιον 
στῖφος, 
καὶ 
περισχόντες 
πανταχοῦ 
τὸ 
ἱερὸν 
ἔκτεινον 
οὓς 
μὲν 
τῷ 
ναῷ 
προσφεύγοντας, 
οὓς 
δὲ 
ἀμυνομένους 
πρὸς 
ὀλίγον. 
Ἔνθα 
πολλοὶ 
τῶν 
ἱερέων 
ξιφήρεις 
τοὺς 
πολεμίους 
ἐπιόντας 
βλέποντες 
ἀθορύβως 
ἐπὶ 
τῆς 
θρησκείας 
ἔμειναν, 
σπένδοντες 
δὲ 
ἀπεσφάττοντο 
καὶ 
θυμιῶντες 
καὶ 
τῆς 
πρὸς 
τὸ 
θεῖον 
θεραπείας 
ἐν 
δευτέρῳ 
τὴν 
σωτηρίαν 
τιθέμενοι. 
πλεῖστοι 
δʼ 
ὑπὸ 
τῶν 
ὁμοφύλων 
ἀντιστασιαστῶν 
ἀνῃροῦντο 
καὶ 
κατὰ 
τῶν 
κρημνῶν 
ἔρριπτον 
ἑαυτοὺς 
ἄπειροι· 
καὶ 
τὰ 
περὶ 
τὸ 
τεῖχος 
δʼ 
ἔνιοι 
μανιῶντες 
ἐν 
ταῖς 
ἀμηχανίαις 
ὑπέπρησαν 
καὶ 
συγκατεφλέγοντο. 
Ἰουδαίων 
μὲν 
οὖν 
ἀνῃρέθησαν 
μύριοι 
καὶ 
δισχίλιοι, 
Ῥωμαίων 
δὲ 
ὀλίγοι 
μὲν 
πάνυ 
νεκροί, 
τραυματίαι 
δʼ 
ἐγένοντο 
πλείους. 
Οὐδὲν 
δὲ 
οὕτως 
ἐν 
ταῖς 
τότε 
συμφοραῖς 
καθήψατο 
τοῦ 
ἔθνους 
ὡς 
τὸ 
τέως 
ἀόρατον 
ἅγιον 
ἐκκαλυφθὲν 
ὑπὸ 
τῶν 
ἀλλοφύλων· 
παρελθὼν 
γοῦν 
σὺν 
τοῖς 
περὶ 
αὐτὸν 
ὁ 
Πομπήιος 
εἰς 
τὸν 
ναόν, 
ἔνθα 
μόνῳ 
θεμιτὸν 
ἦν 
παριέναι 
τῷ 
ἀρχιερεῖ, 
τὰ 
ἔνδον 
ἐθεάσατο, 
λυχνίαν 
τε 
καὶ 
λύχνους 
καὶ 
τράπεζαν 
καὶ 
σπονδεῖα 
καὶ 
θυμιατήρια, 
ὁλόχρυσα 
πάντα, 
πλῆθός 
τε 
ἀρωμάτων 
σεσωρευμένον 
καὶ 
τῶν 
ἱερῶν 
 χρημάτων 
εἰς 
τάλαντα 
δισχίλια. 
οὔτε 
δὲ 
τούτων 
οὔτε 
ἄλλου 
τινὸς 
τῶν 
ἱερῶν 
κειμηλίων 
ἥψατο, 
ἀλλὰ 
καὶ 
μετὰ 
μίαν 
τῆς 
ἁλώσεως 
ἡμέραν 
καθᾶραι 
τὸ 
ἱερὸν 
τοῖς 
νεωκόροις 
προσέταξεν 
καὶ 
τὰς 
ἐξ 
ἔθους 
ἐπιτελεῖν 
θυσίας. 
αὖθις 
δʼ 
ἀποδείξας 
Ὑρκανὸν 
ἀρχιερέα 
τά 
τε 
ἄλλα 
προθυμότατον 
ἑαυτὸν 
ἐν 
τῇ 
πολιορκίᾳ 
παρασχόντα 
καὶ 
διότι 
τὸ 
κατὰ 
τὴν 
χώραν 
πλῆθος 
ἀπέστησεν 
Ἀριστοβούλῳ 
συμπολεμεῖν 
ὡρμημένον, 
ἐκ 
τούτων, 
ὅπερ 
ἦν 
προσῆκον 
ἀγαθῷ 
στρατηγῷ, 
τὸν 
λαὸν 
εὐνοίᾳ 
πλέον 
ἢ 
δέει 
προσηγάγετο. 
ἐν 
δὲ 
τοῖς 
αἰχμαλώτοις 
ἐλήφθη 
καὶ 
ὁ 
Ἀριστοβούλου 
πενθερός, 
ὁ 
δʼ 
αὐτὸς 
ἦν 
καὶ 
θεῖος 
αὐτῷ. 
καὶ 
τοὺς 
αἰτιωτάτους 
μὲν 
τοῦ 
πολέμου 
πελέκει 
κολάζει, 
Φαῦστον 
δὲ 
καὶ 
τοὺς 
μετʼ 
αὐτοῦ 
γενναίως 
ἀγωνισαμένους 
λαμπροῖς 
ἀριστείοις 
δωρησάμενος 
τῇ 
τε 
χώρᾳ 
καὶ 
τοῖς 
Ἱεροσολύμοις 
ἐπιτάσσει 
φόρον. 
Ἀφελόμενος 
δὲ 
τοῦ 
ἔθνους 
καὶ 
τὰς 
ἐν 
κοίλῃ 
Συρίᾳ 
πόλεις, 
ἃς 
εἷλον, 
ὑπέταξεν 
τῷ 
κατʼ 
ἐκεῖνο 
Ῥωμαίων 
στρατηγῷ 
κατατεταγμένῳ 
καὶ 
μόνοις 
αὐτοὺς 
τοῖς 
ἰδίοις 
ὅροις 
περιέκλεισεν. 
ἀνακτίζει 
δὲ 
καὶ 
Γάδαρα 
ὑπὸ 
Ἰουδαίων 
κατεστραμμένην 
Γαδαρεῖ 
τινὶ 
τῶν 
ἰδίων 
ἀπελευθέρων 
Δημητρίῳ 
χαριζόμενος. 
ἠλευθέρωσεν 
δὲ 
ἀπʼ 
αὐτῶν 
καὶ 
τὰς 
ἐν 
τῇ 
μεσογείᾳ 
πόλεις, 
ὅσας 
μὴ 
φθάσαντες 
κατέσκαψαν, 
Ἵππον 
Σκυθόπολίν 
τε 
καὶ 
Πέλλαν 
καὶ 
Σαμάρειαν 
καὶ 
Ἰάμνειαν 
καὶ 
Μάρισαν 
Ἄζωτόν 
τε 
καὶ 
Ἀρέθουσαν, 
ὁμοίως 
δὲ 
καὶ 
τὰς 
παραλίους 
Γάζαν 
Ἰόππην 
Δῶρα 
καὶ 
τὴν 
πάλαι 
μὲν 
Στράτωνος 
πύργον 
καλουμένην, 
ὕστερον 
δὲ 
μετακτισθεῖσάν 
τε 
ὑφʼ 
Ἡρώδου 
βασιλέως 
λαμπροτάτοις 
κατασκευάσμασιν 
καὶ 
μετονομασθεῖσαν 
Καισάρειαν. 
ἃς 
πάσας 
τοῖς 
γνησίοις 
ἀποδοὺς 
πολίταις 
κατέταξεν 
εἰς 
τὴν 
Συριακὴν 
ἐπαρχίαν. 
παραδοὺς 
δὲ 
ταύτην 
τε 
καὶ 
τὴν 
Ἰουδαίαν 
καὶ 
τὰ 
μέχρις 
Αἰγύπτου 
καὶ 
Εὐφράτου 
Σκαύρῳ 
διέπειν 
καὶ 
δύο 
τῶν 
ταγμάτων, 
αὐτὸς 
διὰ 
Κιλικίας 
εἰς 
Ῥώμην 
ἠπείγετο 
τὸν 
Ἀριστόβουλον 
ἄγων 
μετὰ 
τῆς 
γενεᾶς 
αἰχμάλωτον. 
δύο 
δʼ 
ἦσαν 
αὐτῷ 
θυγατέρες 
καὶ 
δύο 
υἱεῖς, 
ὧν 
ὁ 
ἕτερος 
μὲν 
Ἀλέξανδρος 
ἐκ 
τῆς 
ὁδοῦ 
διαδιδράσκει, 
σὺν 
δὲ 
ταῖς 
ἀδελφαῖς 
ὁ 
νεώτερος 
Ἀντίγονος 
εἰς 
Ῥώμην 
ἐκομίζετο. 
Κἀν 
τούτῳ 
Σκαῦρος 
εἰς 
τὴν 
Ἀραβίαν 
ἐμβαλὼν 
τῆς 
μὲν 
Πέτρας 
εἴργετο 
ταῖς 
δυσχωρίαις, 
ἐπόρθει 
δὲ 
τὰ 
πέριξ 
πολλὰ 
κἀν 

τούτῳ 
κακοπαθῶν· 
ἐλίμωττεν 
γὰρ 
ἡ 
στρατιά. 
καὶ 
πρὸς 
τοῦτο 
Ὑρκανὸς 
ἐπεβοήθει 
διὰ 
Ἀντιπάτου 
τὰ 
ἐπιτήδεια 
πέμπων. 
ὃν 
καὶ 
καθίησι 
Σκαῦρος 
ὄντα 
συνήθη 
πρὸς 
Ἀρέταν, 
ὅπως 
ἐπὶ 
χρήμασιν 
διαλύσαιτο 
τὸν 
πόλεμον. 
πείθεται 
δὲ 
ὁ 
Ἄραψ 
τριακόσια 
δοῦναι 
τάλαντα, 
κἀπὶ 
τούτοις 
Σκαῦρος 
ἐξῆγεν 
τῆς 
Ἀραβίας 
τὴν 
δύναμιν. 
Ὁ 
δʼ 
ἀποδρὰς 
τῶν 
Ἀριστοβούλου 
παίδων 
Πομπήιον 
Ἀλέξανδρος 
χρόνῳ 
συναγαγὼν 
χεῖρα 
συχνὴν 
βαρὺς 
ἦν 
Ὑρκανῷ 
καὶ 
τὴν 
Ἰουδαίαν 
κατέτρεχεν, 
ἐδόκει 
τε 
ἂν 
καταλῦσαι 
ταχέως 
αὐτόν, 
ὅς 
γε 
 ἤδη 
καὶ 
τὸ 
καταρριφθὲν 
ὑπὸ 
Πομπηίου 
τεῖχος 
ἐν 
Ἱεροσολύμοις 
ἀνακτίζειν 
ἐθάρρει 
προσελθών, 
εἰ 
μὴ 
Γαβίνιος 
εἰς 
Συρίαν 
πεμφθεὶς 
Σκαύρῳ 
διάδοχος 
τά 
τε 
ἄλλα 
γενναῖον 
ἀπέδειξεν 
ἑαυτὸν 
ἐν 
πολλοῖς 
καὶ 
ἐπʼ 
Ἀλέξανδρον 
ὥρμησεν. 
ὁ 
δὲ 
δείσας 
πρὸς 
τὴν 
ἔφοδον 
δύναμίν 
τε 
πλείω 
συνέλεγεν, 
ὡς 
γενέσθαι 
μυρίους 
μὲν 
ὁπλίτας 
χιλίους 
δὲ 
καὶ 
πεντακοσίους 
ἱππεῖς, 
καὶ 
τὰ 
ἐπιτήδεια 
τῶν 
χωρίων 
ἐτείχιζε 
Ἀλεξάνδρειόν 
τε 
καὶ 
Ὑρκάνειον 
καὶ 
Μαχαιροῦντα 
πρὸς 
τοῖς 
Ἀραβίοις 
ὄρεσιν. 
Γαβίνιος 
δὲ 
μετὰ 
μέρους 
τῆς 
στρατιᾶς 
Μᾶρκον 
Ἀντώνιον 
προπέμψας 
αὐτὸς 
εἵπετο 
τὴν 
ὅλην 
ἔχων 
δύναμιν. 
οἱ 
δὲ 
περὶ 
τὸν 
Ἀντίπατρον 
ἐπίλεκτοι 
καὶ 
τὸ 
ἄλλο 
τάγμα 
τῶν 
Ἰουδαίων, 
ὧν 
Μάλιχος 
ἦρχεν 
καὶ 
Πειθόλαος, 
συμμίξαντες 
τοῖς 
περὶ 
Μᾶρκον 
Ἀντώνιον 
ἡγεμόσιν 
ὑπήντων 
Ἀλεξάνδρῳ. 
καὶ 
μετʼ 
οὐ 
πολὺ 
παρῆν 
ἅμα 
τῇ 
φάλαγγι 
Γαβίνιος. 
ἑνουμένην 
δὲ 
τὴν 
τῶν 
πολεμίων 
δύναμιν 
οὐχ 
ὑπομείνας 
Ἀλέξανδρος 
ἀνεχώρει 
καὶ 
πλησίον 
ἤδη 
Ἱεροσολύμων 
γενόμενος 
ἀναγκάζεται 
συμβαλεῖν 
καὶ 
κατὰ 
τὴν 
μάχην 
ἑξακισχιλίους 
ἀποβαλών, 
ὧν 
τρισχίλιοι 
μὲν 
ἔπεσον 
τρισχίλιοι 
δὲ 
ἐζωγρήθησαν, 
φεύγει 
σὺν 
τοῖς 
καταλειφθεῖσιν 
εἰς 
Ἀλεξάνδρειον. 
Γαβίνιος 
δὲ 
πρὸς 
τὸ 
Ἀλεξάνδρειον 
ἐλθὼν 
ἐπειδὴ 
πολλοὺς 
εὗρεν 
ἐστρατοπεδευμένους, 
ἐπειρᾶτο 
συγγνώμης 
ὑποσχέσει 
περὶ 
τῶν 
ἡμαρτημένων 
πρὸ 
μάχης 
αὐτοὺς 
προσαγαγέσθαι· 
μηδὲν 
δὲ 
μέτριον 
φρονούντων 
ἀποκτείνας 
πολλοὺς 
τοὺς 
λοιποὺς 
ἀπέκλεισεν 
εἰς 
τὸ 
ἔρυμα. 
κατὰ 
ταύτην 
ἀριστεύει 
τὴν 
μάχην 
ὁ 
ἡγεμὼν 
Μᾶρκος 
Ἀντώνιος, 
πανταχοῦ 
μὲν 
γενναῖος 
ἀεὶ 
φανείς, 
οὐδαμοῦ 
δʼ 
οὕτως. 
Γαβίνιος 
 δὲ 
τοὺς 
ἐξαιρήσοντας 
τὸ 
φρούριον 
καταλιπὼν 
αὐτὸς 
ἐπῄει 
τὰς 
μὲν 
ἀπορθήτους 
πόλεις 
καθιστάμενος, 
τὰς 
δὲ 
κατεστραμμένας 
ἀνακτίζων. 
συνεπολίσθησαν 
γοῦν 
τούτου 
κελεύσαντος 
Σκυθόπολίς 
τε 
καὶ 
Σαμάρεια 
καὶ 
Ἀνθηδὼν 
καὶ 
Ἀπολλωνία 
καὶ 
Ἰάμνεια 
καὶ 
Ῥάφεια 
Μάρισά 
τε 
καὶ 
Ἀδώρεος 
καὶ 
Γάβαλα 
καὶ 
Ἄζωτος 
καὶ 
ἄλλαι 
πολλαί, 
τῶν 
οἰκητόρων 
ἀσμένως 
ἐφʼ 
ἑκάστην 
συνθεόντων. 
Μετὰ 
δὲ 
τὴν 
τούτων 
ἐπιμέλειαν 
ἐπανελθὼν 
πρὸς 
τὸ 
Ἀλεξάνδρειον 
ἐπέρρωσεν 
τὴν 
πολιορκίαν, 
ὥστε 
Ἀλέξανδρος 
ἀπογνοὺς 
περὶ 
τῶν 
ὅλων 
ἐπικηρυκεύεται 
πρὸς 
αὐτόν, 
συγγνωσθῆναί 
τε 
τῶν 
ἡμαρτημένων 
δεόμενος 
καὶ 
τὰ 
συλληφθέντα 
φρούρια 
παραδιδοὺς 
Ὑρκάνειον 
καὶ 
Μαχαιροῦντα· 
αὖθις 
δὲ 
καὶ 
τὸ 
Ἀλεξάνδρειον 
ἐνεχείρισεν. 
ἃ 
πάντα 
Γαβίνιος 
ἐναγούσης 
τῆς 
Ἀλεξάνδρου 
μητρὸς 
κατέστρεψεν, 
ὡς 
μὴ 
πάλιν 
ὁρμητήριον 
γένοιτο 
δευτέρου 
πολέμου· 
παρῆν 
δὲ 
μειλισσομένη 
τὸν 
Γαβίνιον 
κατὰ 
δέος 
τῶν 
ἐπὶ 
τῆς 
Ῥώμης 
αἰχμαλώτων, 
τοῦ 
τε 
ἀνδρὸς 
καὶ 
τῶν 
ἄλλων 
τέκνων. 
μετὰ 
δὲ 
ταῦτα 
εἰς 
Ἱεροσόλυμα 
Γαβίνιος 
Ὑρκανὸν 
καταγαγὼν 
καὶ 
τὴν 
τοῦ 
ἱεροῦ 
παραδοὺς 
κηδεμονίαν 
αὐτῷ 
καθίστατο 
τὴν 
ἄλλην 
πολιτείαν 
ἐπὶ 
προστασίᾳ 
τῶν 
ἀρίστων. 
διεῖλεν 
δὲ 
πᾶν 
τὸ 
ἔθνος 
εἰς 
πέντε 
συνόδους, 
τὸ 
μὲν 
Ἱεροσολύμοις 
προστάξας, 
τὸ 
δὲ 
Γαδάροις, 
οἱ 
δὲ 
ἵνα 
συντελῶσιν 
εἰς 
Ἀμαθοῦντα, 
τὸ 
δὲ 
τέταρτον 
εἰς 
Ἱεριχοῦντα 
κεκλήρωτο, 
καὶ 
τῷ 
πέμπτῳ 
Σέπφωρις 
ἀπεδείχθη 
πόλις 
τῆς 
Γαλιλαίας. 
 ἀσμένως 
δὲ 
τῆς 
ἐξ 
ἑνὸς 
ἐπικρατείας 
ἐλευθερωθέντες 
τὸ 
λοιπὸν 
ἀριστοκρατίᾳ 
διῳκοῦντο. 
Μετʼ 
οὐ 
πολύ 
γε 
μὴν 
αὐτοῖς 
ἀρχὴ 
γίνεται 
θορύβων 
Ἀριστόβουλος 
ἀποδρὰς 
ἐκ 
Ῥώμης, 
ὃς 
αὖθις 
πολλοὺς 
Ἰουδαίων 
ἐπισυνίστη, 
τοὺς 
μὲν 
ἐπιθυμοῦντας 
μεταβολῆς, 
τοὺς 
δὲ 
ἀγαπῶντας 
αὐτὸν 
πάλαι. 
καὶ 
τὸ 
μὲν 
πρῶτον 
καταλαβόμενος 
τὸ 
Ἀλεξάνδρειον 
ἀνατειχίζειν 
ἐπειρᾶτο· 
ὡς 
δὲ 
Γαβίνιος 
ὑπὸ 
Σισέννᾳ 
καὶ 
Ἀντωνίῳ 
καὶ 
Σερουιανῷ 
στρατιὰν 
ἔπεμψεν 
ἐπʼ 
αὐτόν. 
γνοὺς 
ἀνεχώρει 
ἐπὶ 
Μαχαιροῦντος. 
καὶ 
τὸν 
μὲν 
ἄχρηστον 
ὄχλον 
ἀπεφορτίσατο, 
μόνους 
δὲ 
ἐπήγετο 
τοὺς 
ὡπλισμένους 
ὄντας 
εἰς 
ὀκτακισχιλίους, 
ἐν 
οἷς 
καὶ 
Πειθόλαος 
ἦν 
ὁ 
ἐξ 
Ἱεροσολύμων 
ὑποστράτηγος 
αὐτομολήσας 
μετὰ 
χιλίων. 
Ῥωμαῖοι 
δʼ 
ἐπηκολούθουν, 
καὶ 
γενομένης 
συμβολῆς 
μέχρι 
πολλοῦ 
μὲν 
οἱ 
περὶ 
τὸν 
Ἀριστόβουλον 
διεκαρτέρουν 
γενναίως 
ἀγωνιζόμενοι, 
τέλος 
δὲ 
βιασθέντες 
ὑπὸ 
τῶν 
Ῥωμαίων 
πίπτουσι 
μὲν 
πεντακισχίλιοι, 
περὶ 
δὲ 
δισχιλίους 
ἀνέφυγον 
εἴς 
τινα 
λόφον, 
οἱ 
δὲ 
λοιποὶ 
χίλιοι 
σὺν 
Ἀριστοβούλῳ 
διακόψαντες 
τὴν 
φάλαγγα 
τῶν 
Ῥωμαίων 
εἰς 
Μαχαιροῦντα 
συνελαύνονται. 
ἔνθα 
δὴ 
τὴν 
πρώτην 
ἑσπέραν 
ὁ 
βασιλεὺς 
τοῖς 
ἐρειπίοις 
ἐναυλισάμενος 
ἐν 
ἐλπίσι 
μὲν 
ἦν 
ἄλλην 
συναθροίσειν 
δύναμιν 
ἀνοχὴν 
τοῦ 
πολέμου 
διδόντος 
καὶ 
τὸ 
φρούριον 
κακῶς 
ὠχύρου· 
προσπεσόντων 
δὲ 
Ῥωμαίων 
ἐπὶ 
δύο 
ἡμέρας 
ἀντισχὼν 
ὑπὲρ 
δύναμιν 
ἁλίσκεται 
καὶ 
μετʼ 
Ἀντιγόνου 
τοῦ 
παιδός, 
ὃς 
ἀπὸ 
Ῥώμης 
αὐτῷ 
συναπέδρα, 
δεσμώτης 
ἐπὶ 
Γαβίνιον 
ἀνήχθη 
καὶ 
ἀπὸ 
Γαβινίου 
πάλιν 
εἰς 
Ῥώμην. 
τοῦτον 
μὲν 
οὖν 
ἡ 
σύγκλητος 
εἷρξεν, 
τὰ 
τέκνα 
δʼ 
αὐτοῦ 
διῆγεν 
εἰς 
Ἰουδαίαν 
Γαβινίου 
 διʼ 
ἐπιστολῶν 
δηλώσαντος 
τῇ 
Ἀριστοβούλου 
γυναικὶ 
τοῦτο 
ἀντὶ 
τῆς 
παραδόσεως 
τῶν 
ἐρυμάτων 
ὡμολογηκέναι. 
Γαβινίῳ 
δʼ 
ἐπὶ 
Πάρθους 
ὡρμημένῳ 
στρατεύειν 
γίνεται 
Πτολεμαῖος 
ἐμπόδιον· 
ὃς 
ὑποστρέψας 
ἀπʼ 
Εὐφράτου 
κατῆγεν 
εἰς 
Αἴγυπτον 
ἐπιτηδείοις 
εἰς 
ἅπαντα 
χρώμενος 
κατὰ 
τὴν 
στρατείαν 
Ὑρκανῷ 
καὶ 
Ἀντιπάτρῳ· 
καὶ 
γὰρ 
χρήματα 
καὶ 
ὅπλα 
καὶ 
σῖτον 
καὶ 
ἐπικούρους 
Ἀντίπατρος 
προσῆγεν, 
καὶ 
τοὺς 
ταύτῃ 
Ἰουδαίους 
φρουροῦντας 
τὰς 
κατὰ 
τὸ 
Πηλούσιον 
ἐμβολὰς 
παρεῖναι 
Γαβίνιον 
ἔπεισεν. 
τῆς 
δʼ 
ἄλλης 
Συρίας 
πρὸς 
τὸν 
Γαβινίου 
χωρισμὸν 
κινηθείσης 
καὶ 
Ἰουδαίους 
πάλιν 
ἀπέστησεν 
Ἀλέξανδρος 
ὁ 
Ἀριστοβούλου, 
μεγίστην 
δὲ 
συγκροτήσας 
δύναμιν 
ὥρμητο 
πάντας 
τοὺς 
κατὰ 
τὴν 
χώραν 
Ῥωμαίους 
ἀνελεῖν. 
πρὸς 
ὃ 
Γαβίνιος 
δείσας, 
ἤδη 
δὲ 
παρῆν 
ἀπʼ 
Αἰγύπτου 
τοῖς 
τῇδε 
θορύβοις 
ἠπειγμένος, 
ἐπὶ 
τινὰς 
μὲν 
τῶν 
ἀφεστώτων 
Ἀντίπατρον 
προπέμψας 
μετέπεισεν, 
συνέμενον 
δὲ 
Ἀλεξάνδρῳ 
τρεῖς 
μυριάδες, 
κἀκεῖνος 
ὥρμητο 
πολεμεῖν. 
οὕτως 
ἔξεισιν 
πρὸς 
μάχην. 
ὑπήντων 
δὲ 
οἱ 
Ἰουδαῖοι, 
καὶ 
συμβαλόντων 
περὶ 
τὸ 
Ἰταβύριον 
ὄρος 
μύριοι 
μὲν 
ἀναιροῦνται, 
τὸ 
δὲ 
λοιπὸν 
πλῆθος 
ἐσκεδάσθη 
φυγῇ. 
καὶ 
Γαβίνιος 
ἐλθὼν 
εἰς 
Ἱεροσόλυμα 
πρὸς 
τὸ 
Ἀντιπάτρου 
βούλημα 
κατεστήσατο 
τὴν 
πολιτείαν. 
ἔνθεν 
ὁρμήσας 
Ναβαταίων 
τε 
μάχῃ 
κρατεῖ 
καὶ 
Μιθριδάτην 
καὶ 
Ὀρσάνην 
φυγόντας 
ἐκ 
Πάρθων 
κρύφα 
μὲν 
ἀπέπεμψεν, 
παρὰ 
δὲ 
τοῖς 
στρατιώταις 
ἔλεγεν 
ἀποδρᾶναι. 
Κἀν 
τούτῳ 
Κράσσος 
αὐτῷ 
διάδοχος 
ἐλθὼν 
παραλαμβάνει 
Συρίαν. 
οὗτος 
εἰς 
τὴν 
ἐπὶ 
Πάρθους 
στρατείαν 
τόν 
τε 
ἄλλον 
τοῦ 
ἐν 
Ἱεροσολύμοις 
ναοῦ 
χρυσὸν 
πάντα 
περιεῖλεν 
καὶ 
τὰ 
δισχίλια 
τάλαντα 
ἦρεν, 
ὧν 
ἀπέσχετο 
Πομπήιος. 
διαβὰς 
δὲ 
τὸν 
Εὐφράτην 
αὐτός 
τε 
ἀπώλετο 
καὶ 
ὁ 
στρατὸς 
αὐτοῦ, 
περὶ 
ὧν 
οὐ 
νῦν 
καιρὸς 
λέγειν. 
Πάρθους 
δὲ 
μετὰ 
τὸν 
Κράσσον 
ἐπιδιαβαίνειν 
εἰς 
Συρίαν 
ὡρμημένους 
ἀνέκοπτεν 
Κάσσιος 
εἰς 
τὴν 
ἐπαρχίαν 
διαφυγών. 
περιποιησάμενος 
δὲ 
αὐτὴν 
ἐπὶ 
Ἰουδαίους 
ἠπείγετο, 
καὶ 
Ταριχέας 
μὲν 
ἑλὼν 
εἰς 
τρεῖς 
μυριάδας 
Ἰουδαίων 
ἀνδραποδίζεται, 
κτείνει 
δὲ 
καὶ 
Πειθόλαον 
τοὺς 
Ἀριστοβούλου 
στασιαστὰς 
ἐπισυνιστάντα· 
τοῦ 
φόνου 
δὲ 
ἦν 
σύμβουλος 
Ἀντίπατρος. 
τούτῳ 
γήμαντι 
γυναῖκα 
τῶν 
ἐπισήμων 
ἐξ 
Ἀραβίας 
Κύπρον 
τοὔνομα 

τέσσαρες 
μὲν 
υἱεῖς 
γίνονται, 
Φασάηλος 
καὶ 
ὁ 
βασιλεὺς 
αὖθις 
Ἡρώδης, 
πρὸς 
οἷς 
Ἰώσηπος 
καὶ 
Φερώρας 
καὶ 
Σαλώμη 
θυγάτηρ. 
ἐξῳκειωμένος 
δὲ 
τοὺς 
πανταχοῦ 
δυνατοὺς 
φιλίαις 
τε 
καὶ 
ξενίαις 
μάλιστα 
προσηγάγετο 
τὸν 
Ἀράβων 
βασιλέα 
διὰ 
τὴν 
ἐπιγαμβρίαν, 
κἀπειδὴ 
τὸν 
πρὸς 
τὸν 
Ἀριστόβουλον 
ἀνείλετο 
πόλεμον, 
ἐκείνῳ 
παρακαταθήκην 
ἔπεμψεν 
τὰ 
τέκνα. 
Κάσσιος 
δὲ 
κατὰ 
συνθήκας 
ἡσυχάζειν 
Ἀλέξανδρον 
ἀναγκάσας 
ἐπὶ 
τὸν 
Εὐφράτην 
ὑπέστρεψεν 
Πάρθους 
διαβαίνειν 
ἀνείρξων, 
περὶ 
ὧν 
ἐν 
ἑτέροις 
ἐροῦμεν. 
Καῖσαρ 
δὲ 
Πομπηίου 
καὶ 
τῆς 
συγκλήτου 
φυγόντων 
ὑπὲρ 
 τὸν 
Ἰόνιον 
Ῥώμης 
καὶ 
τῶν 
ὅλων 
κρατήσας 
ἀνίησι 
μὲν 
τῶν 
δεσμῶν 
τὸν 
Ἀριστόβουλον, 
παραδοὺς 
δʼ 
αὐτῷ 
δύο 
τάγματα 
κατὰ 
τάχος 
ἔπεμψεν 
εἰς 
Συρίαν, 
ταύτην 
τε 
ῥᾳδίως 
ἐλπίσας 
καὶ 
τὰ 
περὶ 
τὴν 
Ἰουδαίαν 
διʼ 
αὐτοῦ 
προσάξεσθαι. 
φθάνει 
δʼ 
ὁ 
φθόνος 
καὶ 
τὴν 
Ἀριστοβούλου 
προθυμίαν 
καὶ 
τὰς 
Καίσαρος 
ἐλπίδας· 
φαρμάκῳ 
γοῦν 
ἀναιρεθεὶς 
ὑπὸ 
τῶν 
τὰ 
Πομπηίου 
φρονούντων 
μέχρι 
πολλοῦ 
μὲν 
οὐδὲ 
ταφῆς 
ἐν 
τῇ 
πατρῴᾳ 
χώρᾳ 
μετεῖχεν, 
ἔκειτο 
δὲ 
μέλιτι 
συντηρούμενος 
ὁ 
νεκρὸς 
αὐτοῦ, 
ἕως 
ὑπʼ 
Ἀντωνίου 
Ἰουδαίοις 
ἐπέμφθη 
τοῖς 
βασιλικοῖς 
μνημείοις 
ἐνταφησόμενος. 
Ἀναιρεῖται 
δὲ 
καὶ 
ὁ 
υἱὸς 
αὐτοῦ 
Ἀλέξανδρος 
πελέκει 
ὑπὸ 
Σκιπίωνος 
ἐν 
Ἀντιοχείᾳ 
Πομπηίου 
τοῦτʼ 
ἐπιστείλαντος 
καὶ 
γενομένης 
κατηγορίας 
πρὸ 
τοῦ 
βήματος 
ὧν 
Ῥωμαίους 
ἔβλαψεν. 
τοὺς 
δʼ 
ἀδελφοὺς 
αὐτοῦ 
Πτολεμαῖος 
ὁ 
Μενναίου 
παραλαβών, 
ὃς 
ἐκράτει 
τῆς 
ὑπὸ 
τῷ 
Λιβάνῳ 
Χαλκίδος, 
Φιλιππίωνα 
τὸν 
υἱὸν 
ἐπʼ 
αὐτοὺς 
εἰς 
Ἀσκάλωνα 
πέμπει. 
κἀκεῖνος 
ἀποσπάσας 
τῆς 
Ἀριστοβούλου 
γυναικὸς 
Ἀντίγονον 
καὶ 
τὰς 
ἀδελφὰς 
αὐτοῦ 
πρὸς 
τὸν 
πατέρα 
ἀνήγαγεν. 
ἁλοὺς 
δʼ 
ἔρωτι 
γαμεῖ 
τὴν 
ἑτέραν 
καὶ 
μετὰ 
ταῦτα 
ὑπὸ 
τοῦ 
πατρὸς 
διʼ 
αὐτὴν 
κτείνεται· 
γαμεῖ 
γὰρ 
Πτολεμαῖος 
τὴν 
Ἀλεξάνδραν 
ἀνελὼν 
τὸν 
υἱὸν 
καὶ 
διὰ 
τὸν 
γάμον 
κηδεμονικώτερος 
αὐτὸς 
ἦν 
πρὸς 
τοὺς 
ἀδελφούς. 
Ἀντίπατρος 
δὲ 
μετὰ 
τὴν 
Πομπηίου 
τελευτὴν 
μεταβὰς 
ἐθεράπευεν 
Καίσαρα, 
κἀπειδὴ 
Μιθριδάτης 
ὁ 
Περγαμηνὸς 
μεθʼ 
ἧς 
 ἦγεν 
ἐπʼ 
Αἴγυπτον 
δυνάμεως 
εἰργόμενος 
τῶν 
κατὰ 
τὸ 
Πηλούσιον 
ἐμβολῶν 
ἐν 
Ἀσκάλωνι 
κατείχετο, 
τούς 
τε 
Ἄραβας 
ξένος 
ὢν 
ἔπεισεν 
ἐπικουρῆσαι 
καὶ 
αὐτὸς 
ἧκεν 
ἄγων 
Ἰουδαίων 
εἰς 
τρισχιλίους 
ὁπλίτας. 
παρώρμησεν 
δὲ 
καὶ 
τοὺς 
ἐν 
Συρίᾳ 
δυνατοὺς 
ἐπὶ 
τὴν 
βοήθειαν 
τόν 
τε 
ἔποικον 
τοῦ 
Λιβάνου 
Πτολεμαῖον 
καὶ 
Ἰάμβλιχον, 
διʼ 
οὓς 
αἱ 
ταύτῃ 
πόλεις 
ἑτοίμως 
συνεφήψαντο 
τοῦ 
πολέμου. 
καὶ 
θαρρῶν 
ἤδη 
Μιθριδάτης 
τῇ 
προσγενομένῃ 
διʼ 
Ἀντίπατρον 
ἰσχύι 
πρὸς 
τὸ 
Πηλούσιον 
ἐξελαύνει 
κωλυόμενός 
τε 
διελθεῖν 
ἐπολιόρκει 
τὴν 
πόλιν. 
γίνεται 
δὲ 
κἀν 

τῇ 
προσβολῇ 
διασημότατος 
Ἀντίπατρος· 
τὸ 
γὰρ 
κατʼ 
αὐτὸν 
μέρος 
τοῦ 
τείχους 
διαρρήξας 
πρῶτος 
εἰσεπήδησεν 
εἰς 
τὴν 
πόλιν 
μετὰ 
τῶν 
σὺν 
αὐτῷ. 
Καὶ 
τὸ 
Πηλούσιον 
μὲν 
ἑάλω, 
πρόσω 
δʼ 
αὐτὸν 
ἰόντα 
εἶργον 
αὖθις 
οἱ 
τὴν 
Ὀνίου 
προσαγορευομένην 
χώραν 
κατέχοντες· 
ἦσαν 
δὲ 
Ἰουδαῖοι 
Αἰγύπτιοι. 
τούτους 
Ἀντίπατρος 
οὐ 
μόνον 
μὴ 
κωλύειν 
ἔπεισεν, 
ἀλλὰ 
καὶ 
τὰ 
ἐπιτήδεια 
τῇ 
δυνάμει 
παρασχεῖν· 
ὅθεν 
οὐδὲ 
οἱ 
κατὰ 
Μέμφιν 
ἔτι 
εἰς 
χεῖρας 
ἦλθον, 
ἑκούσιοι 
δὲ 
προσέθεντο 
Μιθριδάτῃ. 
κἀκεῖνος 
ἤδη 
τὸ 
Δέλτα 
περιελθὼν 
συνέβαλλεν 
τοῖς 
λοιποῖς 
Αἰγυπτίοις 
εἰς 
μάχην 
κατὰ 
χῶρον, 
ὃς 
Ἰουδαίων 
στρατόπεδον 
καλεῖται. 
κινδυνεύοντα 
δʼ 
αὐτὸν 
ἐν 
τῇ 
παρατάξει 
σὺν 
ὅλῳ 
τῷ 
δεξιῷ 
κέρατι 
ῥύεται 
περιελθὼν 
Ἀντίπατρος 
παρὰ 
τὸν 
αἰγιαλὸν 
τοῦ 
ποταμοῦ· 
τῶν 
γὰρ 
καθʼ 
ἑαυτὸν 
ἐκράτει 
τὸ 
λαιὸν 
ἔχων 
κέρας· 
ἔπειτα 
προσπεσὼν 
τοῖς 
διώκουσι 
Μιθριδάτην 
ἀπέκτεινεν 
πολλοὺς 
καὶ 
μέχρι 
τοσούτου 
τοὺς 
καταλειπομένους 
ἐδίωξεν 
ὡς 
καὶ 
τὸ 
στρατόπεδον 
αὐτῶν 
ἑλεῖν. 
ὀγδοήκοντα 
δὲ 
μόνους 
τῶν 
ἰδίων 
ἀπέβαλεν, 
καὶ 
Μιθριδάτης 
ἐν 
τῇ 
τροπῇ 
περὶ 
ὀκτακοσίους. 
σωθεὶς 
δʼ 
αὐτὸς 
παρʼ 
ἐλπίδα 
μάρτυς 
ἀβάσκανος 
γίνεται 
πρὸς 
Καίσαρα 
τῶν 
Ἀντιπάτρου 
κατορθωμάτων. 
Ὁ 
δὲ 
τότε 
μὲν 
τὸν 
ἄνδρα 
τοῖς 
ἐπαίνοις 
καὶ 
ταῖς 
ἐλπίσιν 
εἰς 
τοὺς 
ὑπὲρ 
αὐτοῦ 
κινδύνους 
ἐπέρρωσεν, 
ἐν 
οἷς 
πᾶσιν 
παραβολώτατος 
ἀγωνιστὴς 
γενόμενος 
καὶ 
πολλὰ 
τρωθεὶς 
ἐφʼ 
ὅλου 
σχεδὸν 
τοῦ 
σώματος 
εἶχεν 
τὰ 
σημεῖα 
τῆς 
ἀρετῆς. 
αὖθις 
δὲ 
καταστησάμενος 
τὰ 
κατὰ 
τὴν 
Αἴγυπτον 
ὡς 
ἐπανῆκεν 
εἰς 
Συρίαν, 
πολιτείᾳ 
τε 
αὐτὸν 
τῇ 
Ῥωμαίων 
ἐδωρήσατο 
καὶ 
ἀτελείᾳ 
τῆς 
τε 
ἄλλης 
τιμῆς 
καὶ 
φιλοφρονήσεως 
ἕνεκεν 
ζηλωτὸν 
ἐποίησεν 
καὶ 
τὴν 
ἀρχιερωσύνην 
δὲ 
διʼ 
αὐτὸν 
ἐπεκύρωσεν 
Ὑρκανῷ. 
Κατʼ 
αὐτὸ 
δὲ 
καὶ 
Ἀντίγονος 
ὁ 
Ἀριστοβούλου 
πρὸς 
τὸν 
Καίσαρα 
παρὼν 
γίνεται 
παραδόξως 
Ἀντιπάτρῳ 
μείζονος 
προκοπῆς 
αἴτιος· 
δέον 
γὰρ 
ἀποδύρεσθαι 
περὶ 
τοῦ 
πατρὸς 
πεφαρμάχθαι 
δοκοῦντος 
ἐκ 
τῶν 
πρὸς 
Πομπήιον 
διαφορῶν 
καὶ 
περὶ 
τἀδελφοῦ 
τὴν 
Σκιπίωνος 
ὠμότητα 
μέμφεσθαι 
καὶ 
μηδὲν 
εἰς 
τὸν 
ἔλεον 
παραμῖξαι 
φθονερὸν 
πάθος, 
ὁ 
δὲ 
ἐπὶ 
τούτοις 
Ὑρκανοῦ 
καὶ 
Ἀντιπάτρου 
κατηγόρει 
παρελθών, 
ὡς 
παρανομώτατα 
μὲν 
αὐτὸν 
μετὰ 
τῶν 
ἀδελφῶν 
πάσης 
ἀπελαύνοιεν 
τῆς 
πατρίου 
γῆς, 
πολλὰ 
δʼ 
εἰς 
τὸ 
ἔθνος 
αὐτοὶ 
διὰ 
κόρον 
ἐξυβρίζοιεν, 
καὶ 
ὅτι 
τὴν 
εἰς 
Αἴγυπτον 
συμμαχίαν 
 οὐκ 
ἐπʼ 
εὐνοίᾳ 
αὐτῷ 
πέμψειαν, 
ἀλλὰ 
κατὰ 
δέος 
τῶν 
πάλαι 
διαφορῶν 
καὶ 
τὴν 
πρὸς 
τὸν 
Πομπήιον 
φιλίαν 
ἀποσκευαζόμενοι. 
Πρὸς 
ταῦτα 
ὁ 
Ἀντίπατρος 
ἀπορρίψας 
τὴν 
ἐσθῆτα 
τὸ 
πλῆθος 
ἐπεδείκνυεν 
τῶν 
τραυμάτων, 
καὶ 
περὶ 
μὲν 
τῆς 
εἰς 
Καίσαρα 
εὐνοίας 
οὐκ 
ἔφη 
λόγου 
δεῖν 
αὐτῷ· 
κεκραγέναι 
γὰρ 
τὸ 
σῶμα 
σιωπῶντος· 
Ἀντιγόνου 
δὲ 
θαυμάζειν 
τὴν 
τόλμαν, 
εἰ 
πολεμίου 
Ῥωμαίων 
υἱὸς 
ὢν 
καὶ 
Ῥωμαίων 
δραπέτου 
καὶ 
τὸ 
νεωτεροποιὸς 
εἶναι 
καὶ 
στασιώδης 
αὐτὸς 
πατρῷον 
ἔχων, 
παρὰ 
τῷ 
Ῥωμαίων 
ἡγεμόνι 
κατηγορεῖν 
ἐπικεχείρηκεν 
ἑτέρων 
καὶ 
πειρᾶται 
τυχεῖν 
ἀγαθοῦ 
τινος, 
δέον 
ἀγαπᾶν 
ὅτι 
ζῇ· 
καὶ 
γὰρ 
νῦν 
ἐφίεσθαι 
πραγμάτων 
οὐ 
τοσοῦτον 
διʼ 
ἀπορίαν, 
ἀλλʼ 
ἵνα 
Ἰουδαίους 
διαστασιάσῃ 
παρελθὼν 
καὶ 
χρήσηται 
κατὰ 
τῶν 
δόντων 
ταῖς 
ἀφορμαῖς. 
Τούτων 
Καῖσαρ 
ἀκούσας 
Ὑρκανὸν 
μὲν 
ἀξιώτερον 
τῆς 
ἀρχιερωσύνης 
ἀπεφήνατο, 
Ἀντιπάτρῳ 
δὲ 
δυναστείας 
αἵρεσιν 
ἔδωκεν. 
ὁ 
δʼ 
ἐπὶ 
τῷ 
τιμήσαντι 
τὸ 
μέτρον 
τῆς 
τιμῆς 
θέμενος 
πάσης 
ἐπίτροπος 
Ἰουδαίας 
ἀποδείκνυται 
καὶ 
προσεπιτυγχάνει 
τὰ 
τείχη 
τῆς 
πατρίδος 
ἀνακτίσαι 
κατεστραμμένα. 
τὰς 
μὲν 
δὴ 
τιμὰς 
ταύτας 
Καῖσαρ 
ἐπέστελλεν 
ἐν 
τῷ 
Καπετωλίῳ 
χαραχθῆναι 
τῆς 
τε 
αὐτοῦ 
δικαιοσύνης 
σημεῖον 
καὶ 
τῆς 
τἀνδρὸς 
ἐσομένας 
ἀρετῆς. 
Ἀντίπατρος 
δὲ 
Καίσαρα 
προπέμψας 
ἐκ 
τῆς 
Συρίας 
εἰς 
Ἰουδαίαν 
ὑπέστρεψεν. 
καὶ 
πρῶτον 
μὲν 
τὸ 
τεῖχος 
ἀνεδείματο 
τῆς 
πατρίδος 
ὑπὸ 
Πομπηίου 
κατεστραμμένον 
καὶ 
τοὺς 
ἀνὰ 
τὴν 
χώραν 
θορύβους 
ἐπιὼν 
κατέστελλεν, 
ἀπειλητὴς 
ἅμα 
καὶ 
σύμβουλος 
ὢν 
ἑκάστοις, 
ὅτι 
τὰ 
μὲν 
Ὑρκανοῦ 
φρονοῦντες 
ἐν 
ὄλβῳ 
καὶ 
καθʼ 
ἡσυχίαν 
βιώσονται 
τῶν 
τε 
ἰδίων 
κτημάτων 
καὶ 
κοινῆς 
εἰρήνης 
ἀπολαύοντες· 
εἰ 
δὲ 
πείθοιντο 
ταῖς 
ψυχραῖς 
ἐλπίσιν 
τῶν 
νεωτερίζειν 
ἐπὶ 
κέρδεσιν 
οἰκείοις 
ἐθελόντων, 
ὡς 
αὐτόν 
τε 
πειράσουσιν 
ἀντὶ 
κηδεμόνος 
δεσπότην 
καὶ 
Ὑρκανὸν 
ἀντὶ 
βασιλέως 
τύραννον, 
Ῥωμαίους 
γε 
μὴν 
καὶ 
Καίσαρα 
πολεμίους 
ἀνθʼ 
ἡγεμόνων 
καὶ 
φίλων· 
οὐ 
γὰρ 
ἀνέξεσθαι 
μετακινούμενον 
ἐκ 
τῆς 
ἀρχῆς 
ὃν 
αὐτοὶ 
κατέστησαν. 
ἅμα 
δὲ 
ταῦτα 
λέγων 
καὶ 
διʼ 
αὑτοῦ 
καθίστατο 
τὴν 
χώραν 
ὁρῶν 
τὸν 
Ὑρκανὸν 
νωθῆ 
τε 
καὶ 
βασιλείας 
ἀτονώτερον. 
Φασάηλον 
μὲν 
δὴ 
τῶν 
παίδων 
τὸν 
πρεσβύτατον 
Ἱεροσολύμων 
καὶ 
τῶν 
πέριξ 
στρατηγὸν 
καθίστησιν, 
τὸν 
δὲ 
μετʼ 
αὐτὸν 
Ἡρώδην 
ἐπὶ 
τοῖς 
ἴσοις 
ἔστειλεν 
εἰς 
Γαλιλαίαν 
κομιδῇ 
νέον. 
Ὁ 
δὲ 
ὢν 
φύσει 
δραστήριος 
ὕλην 
εὐθέως 
εὑρίσκει 
τῷ 
φρονήματι. 
καταλαβὼν 
οὖν 
Ἐζεκίαν 
τὸν 
ἀρχιλῃστὴν 
τὰ 
προσεχῆ 
τῇ 
Συρίᾳ 
κατατρέχοντα 
μετὰ 
μεγίστου 
στίφους 
αὐτόν 
τε 
συλλαβὼν 
ἀποκτείνει 
καὶ 
πολλοὺς 
τῶν 
λῃστῶν. 
ὃ 
δὴ 
μάλιστα 
τοῖς 
Σύροις 
ἡγεῖτο 
κεχαρισμένον· 
ὑμνεῖτο 
γοῦν 
ἀνά 
τε 
τὰς 
κώμας 
καὶ 
ἐν 
ταῖς 
πόλεσιν 
Ἡρώδης 
ὡς 
εἰρήνην 
αὐτοῖς 
καὶ 
τὰς 
κτήσεις 
ἀνασεσωκώς. 
γίνεται 
δʼ 
ἐκ 
τούτου 
καὶ 
Σέξτῳ 
Καίσαρι 
γνώριμος 
ὄντι 
συγγενεῖ 
τοῦ 
μεγάλου 
Καίσαρος 
καὶ 
διοικοῦντι 
τὴν 
Συρίαν. 
πρὸς 
δὲ 
 τὸν 
ἀδελφὸν 
εὐδοκιμοῦντα 
καὶ 
Φασάηλος 
ἐφιλοτιμεῖτο 
τὴν 
ἀγαθὴν 
ἔριν 
τοὺς 
ἐν 
τοῖς 
Ἱεροσολύμοις 
εὐνουστέρους 
καθιστάμενος 
καὶ 
διʼ 
αὑτοῦ 
μὲν 
ἔχων 
τὴν 
πόλιν 
μηδὲν 
δὲ 
ἀπειροκάλως 
εἰς 
τὴν 
ἐξουσίαν 
ἐξυβρίζων. 
ἐντεῦθεν 
Ἀντιπάτρῳ 
θεραπεία 
τε 
ἦν 
ἐκ 
τοῦ 
ἔθνους 
βασιλικὴ 
καὶ 
τιμαὶ 
παρὰ 
πάντων 
ὡς 
δεσπότῃ 
τῶν 
ὅλων· 
οὐ 
μὴν 
αὐτὸς 
τῆς 
πρὸς 
Ὑρκανὸν 
εὐνοίας 
ἢ 
πίστεώς 
τι 
μετεκίνησεν. 
Ἀμήχανον 
δʼ 
ἐν 
εὐπραγίαις 
φθόνον 
διαφυγεῖν· 
Ὑρκανὸς 
γοῦν 
ἤδη 
μὲν 
καὶ 
καθʼ 
ἑαυτὸν 
ἡσυχῆ 
πρὸς 
τὸ 
κλέος 
τῶν 
νεανίσκων 
ἐδάκνετο, 
μάλιστα 
δὲ 
ἐλύπει 
τὰ 
Ἡρώδου 
κατορθώματα 
καὶ 
κήρυκες 
ἐπάλληλοι 
τῆς 
καθʼ 
ἕκαστον 
εὐδοξίας 
προστρέχοντες 
πολλοὶ 
[δὲ] 
τῶν 
ἐν 
τοῖς 
βασιλείοις 
βασκάνων 
ἠρέθιζον, 
οἷς 
ἢ 
τὸ 
τῶν 
παίδων 
ἢ 
τὸ 
Ἀντιπάτρου 
σωφρονικὸν 
προσίστατο, 
λέγοντες 
ὡς 
Ἀντιπάτρῳ 
καὶ 
τοῖς 
υἱοῖς 
αὐτοῦ 
παραχωρήσας 
τῶν 
πραγμάτων 
καθέζοιτο 
τοὔνομα 

μόνον 
βασιλέως 
ἔχων 
ἔρημον 
ἐξουσίας. 
καὶ 
μέχρι 
τοῦ 
πλανηθήσεται 
καθʼ 
ἑαυτοῦ 
βασιλεῖς 
ἐπιτρέφων; 
οὐδὲ 
γὰρ 
εἰρωνεύεσθαι 
τὴν 
ἐπιτροπὴν 
αὐτοὺς 
ἔτι, 
φανεροὺς 
δὲ 
εἶναι 
δεσπότας 
παρωσαμένους 
ἐκεῖνον, 
εἴ 
γε 
μήτε 
ἐντολὰς 
δόντος 
μήτε 
ἐπιστείλαντος 
αὐτοῦ 
τοσούτους 
παρὰ 
τὸν 
τῶν 
Ἰουδαίων 
νόμον 
ἀνῄρηκεν 
Ἡρώδης· 
ὅν, 
εἰ 
μὴ 
βασιλεύς 
ἐστιν 
ἀλλʼ 
ἔτι 
ἰδιώτης, 
δεῖν 
ἐπὶ 
δίκην 
ἥκειν 
ἀποδώσοντα 
λόγον 
αὐτῷ 
τε 
καὶ 
τοῖς 
πατρίοις 
νόμοις, 
οἳ 
κτείνειν 
ἀκρίτους 
οὐκ 
ἐφιᾶσιν. 
Τούτοις 
κατὰ 
μικρὸν 
Ὑρκανὸς 
ἐξεκαίετο 
καὶ 
τὴν 
ὀργὴν 
τελευταῖον 
ἐκρήξας 
ἐκάλει 
κριθησόμενον 
τὸν 
Ἡρώδην. 
ὁ 
δὲ 
καὶ 
τοῦ 
 πατρὸς 
παραινοῦντος 
καὶ 
τῶν 
πραγμάτων 
διδόντων 
παρρησίαν 
ἀνῄει 
φρουραῖς 
διαλαβὼν 
πρότερον 
τὴν 
Γαλιλαίαν. 
ᾔει 
δὲ 
μετὰ 
καρτεροῦ 
στίφους, 
ὡς 
μήτε 
καταλύειν 
δόξειεν 
Ὑρκανὸν 
λαμπρὰν 
ἄγων 
δύναμιν 
μήτε 
γυμνὸς 
ἐμπέσοι 
τῷ 
φθόνῳ. 
Σέξτος 
δὲ 
Καῖσαρ 
δείσας 
περὶ 
τῷ 
νεανίᾳ, 
μή 
τι 
παρὰ 
τοῖς 
ἐχθροῖς 
ἀποληφθεὶς 
πάθῃ, 
πέμπει 
πρὸς 
Ὑρκανὸν 
τοὺς 
παραγγελοῦντας 
διαρρήδην 
ἀπολύειν 
Ἡρώδην 
τῆς 
φονικῆς 
δίκης. 
ὁ 
δὲ 
καὶ 
ἄλλως 
ὡρμημένος, 
ἠγάπα 
γὰρ 
Ἡρώδην, 
ἀποψηφίζεται. 
Καὶ 
ὃς 
ὑπολαμβάνων 
ἄκοντος 
τοῦ 
βασιλέως 
διαφυγεῖν 
εἰς 
Δαμασκὸν 
ἀνεχώρησεν 
πρὸς 
Σέξτον 
παρασκευαζόμενος 
οὐδὲ 
αὖθις 
ὑπακοῦσαι 
καλοῦντι. 
καὶ 
πάλιν 
οἱ 
πονηροὶ 
παρώξυνον 
τὸν 
Ὑρκανὸν 
κατʼ 
ὀργήν 
τε 
οἴχεσθαι 
τὸν 
Ἡρώδην 
λέγοντες 
καὶ 
παρεσκευασμένον 
κατʼ 
αὐτοῦ· 
πιστεύων 
δʼ 
ὁ 
βασιλεὺς 
οὐκ 
εἶχεν 
ὅ 
τι 
χρὴ 
δρᾶν. 
ὡς 
ἑώρα 
μείζονα 
τὸν 
διάφορον. 
ἐπεὶ 
δὲ 
ὑπὸ 
Σέξτου 
Καίσαρος 
στρατηγὸς 
ἀνεδείχθη 
κοίλης 
Συρίας 
καὶ 
Σαμαρείας 
οὐ 
μόνον 
τε 
κατʼ 
εὔνοιαν 
τὴν 
ἐκ 
τοῦ 
ἔθνους 
ἀλλὰ 
καὶ 
δυνάμει 
φοβερὸς 
ἦν. 
εἰς 
ἔσχατον 
δέους 
κατέπεσεν 
Ὑρκανός, 
ὅσον 
οὔπω 
προσδοκῶν 
ἐπʼ 
αὐτὸν 
ὁρμήσειν 
μετὰ 
στρατιᾶς. 
Καὶ 
οὐ 
διήμαρτεν 
τῆς 
οἰήσεως· 
ὁ 
γὰρ 
Ἡρώδης 
κατʼ 
ὀργὴν 
τῆς 
περὶ 
τὴν 
δίκην 
ἀπειλῆς 
στρατιὰν 
ἀθροίσας 
ἐπὶ 
Ἱεροσολύμων 
ἦγεν 
καταλύσων 
τὸν 
Ὑρκανόν. 
κἂν 
ἔφθη 
τοῦτο 
ποιήσας, 
εἰ 
μὴ 
προεξελθόντες 
ὅ 
τε 
πατὴρ 
καὶ 
ὁ 
ἀδελφὸς 
ἔκλασαν 
αὐτοῦ 
τὴν 
ὁρμὴν 
 παρακαλοῦντες 
καὶ 
αὐτὸν 
ἀπειλῇ 
καὶ 
ἀνατάσει 
μόνῃ 
μετρῆσαι 
τὴν 
ἄμυναν, 
φείσασθαι 
δὲ 
τοῦ 
βασιλέως, 
ὑφʼ 
οὗ 
μέχρι 
τοσαύτης 
δυνάμεως 
προῆλθεν· 
δεῖν 
τε, 
εἰ 
κληθεὶς 
ἐπὶ 
δίκην 
παρώξυνται, 
καὶ 
περὶ 
τῆς 
ἀφέσεως 
εὐχαριστεῖν 
καὶ 
μὴ 
πρὸς 
μὲν 
τὸ 
σκυθρωπὸν 
ἀπαντᾶν, 
περὶ 
δὲ 
τῆς 
σωτηρίας 
ἀχάριστον 
εἶναι. 
εἰ 
δὲ 
δὴ 
λογιστέον 
εἴη 
καὶ 
πολέμου 
ῥοπὰς 
βραβεύεσθαι 
θεῷ, 
πλέον 
εἶναι 
τῆς 
στρατείας 
τὸ 
ἄδικον. 
διὸ 
δὴ 
καὶ 
περὶ 
τῆς 
νίκης 
οὐ 
χρὴ 
κατὰ 
πᾶν 
εὔελπιν 
εἶναι, 
μέλλοντά 
γε 
συμβαλεῖν 
βασιλεῖ 
καὶ 
συντρόφῳ 
καὶ 
πολλάκις 
μὲν 
εὐεργέτῃ, 
χαλεπῷ 
δὲ 
οὐδέποτε, 
πλὴν 
ὅσον 
πονηροῖς 
συμβούλοις 
χρώμενος 
ἐπισείσειεν 
αὐτῷ 
σκιὰν 
ἀδικήματος. 
πείθεται 
τούτοις 
Ἡρώδης 
ὑπολαβὼν 
εἰς 
τὰς 
ἐλπίδας 
αὔταρκες 
εἶναι 
καὶ 
τὸ 
τὴν 
ἰσχὺν 
ἐπιδείξασθαι 
τῷ 
ἔθνει. 
Κἀν 
τούτῳ 
γίνεται 
περὶ 
Ἀπάμειαν 
ταραχὴ 
Ῥωμαίων 
καὶ 
πόλεμος 
ἐμφύλιος, 
Καικιλίου 
μὲν 
Βάσσου 
διὰ 
τὴν 
εἰς 
Πομπήιον 
εὔνοιαν 
δολοφονήσαντος 
Σέξτον 
Καίσαρα 
καὶ 
τὴν 
ἐκείνου 
δύναμιν 
παραλαβόντος, 
τῶν 
δʼ 
ἄλλων 
Καίσαρος 
στρατηγῶν 
ἐπὶ 
τιμωρίᾳ 
τοῦ 
φόνου 
μετὰ 
δυνάμεως 
συνελθόντων. 
οἷς 
καὶ 
διὰ 
τὸν 
ἀνῃρημένον 
καὶ 
διὰ 
τὸν 
περιόντα 
Καίσαρα 
φίλους 
ὄντας 
ἀμφοτέρους 
ὁ 
Ἀντίπατρος 
διὰ 
τῶν 
παίδων 
ἔπεμψεν 
συμμαχίαν. 
μηκυνομένου 
δὲ 
τοῦ 
πολέμου 
Μοῦρκος 
μὲν 
ἀπὸ 
τῆς 
Ἰταλίας 
 Σέξτου 
παραγίνεται 
διάδοχος, 
συνίσταται 
δὲ 
Ῥωμαίοις 
κατὰ 
τοῦτον 
τὸν 
καιρὸν 
ὁ 
μέγας 
πόλεμος 
Κασσίου 
καὶ 
Βρούτου 
κτεινάντων 
δόλῳ 
Καίσαρα 
κατασχόντα 
τὴν 
ἀρχὴν 
ἐπʼ 
ἔτη 
τρία 
καὶ 
μῆνας 
ἑπτά. 
μεγίστου 
δʼ 
ἐπὶ 
τῷ 
φόνῳ 
γενομένου 
κινήματος 
καὶ 
διαστασιασθέντων 
τῶν 
δυνατῶν 
ἕκαστος 
ἐλπίσιν 
οἰκείαις 
ἐχώρει 
πρὸς 
ὃ 
συμφέρειν 
ὑπελάμβανεν, 
καὶ 
δὴ 
καὶ 
Κάσσιος 
εἰς 
Συρίαν 
καταληψόμενος 
τὰς 
περὶ 
Ἀπάμειαν 
δυνάμεις. 
ἔνθα 
Βάσσῳ 
τε 
Μοῦρκον 
καὶ 
τὰ 
διεστῶτα 
τάγματα 
διαλλάξας 
ἐλευθεροῖ 
μὲν 
Ἀπάμειαν 
τῆς 
πολιορκίας, 
ἡγούμενος 
δʼ 
αὐτὸς 
τῆς 
στρατιᾶς 
ἐπῄει 
φορολογῶν 
τὰς 
πόλεις 
καὶ 
παρὰ 
δύναμιν 
τὰς 
εἰσπράξεις 
ποιούμενος. 
Κελευσθὲν 
δὲ 
καὶ 
Ἰουδαίοις 
εἰσενεγκεῖν 
ἑπτακόσια 
τάλαντα 
δείσας 
Ἀντίπατρος 
τὴν 
ἀπειλὴν 
τοῦ 
Κασσίου 
τοῖς 
τε 
υἱοῖς 
διεῖλεν 
εἰσπράττειν 
τὰ 
χρήματα 
καί 
τισιν 
ἄλλοις 
τῶν 
ἐπιτηδείων 
κατὰ 
τάχος, 
ἐν 
οἷς 
καὶ 
Μαλίχῳ 
τινὶ 
τῶν 
διαφόρων· 
οὕτως 
ἤπειγεν 
ἡ 
ἀνάγκη. 
πρῶτος 
δʼ 
ἀπεμειλίξατο 
Κάσσιον 
Ἡρώδης 
τὴν 
ἑαυτοῦ 
μοῖραν 
ἐκ 
τῆς 
Γαλιλαίας 
κομίσας 
ἑκατὸν 
τάλαντα 
καὶ 
διὰ 
τοῦτο 
ἐν 
τοῖς 
μάλιστα 
φίλος 
ἦν. 
τοὺς 
δὲ 
λοιποὺς 
εἰς 
βραδυτῆτα 
κακίσας 
αὐταῖς 
ἐθυμοῦτο 
ταῖς 
πόλεσιν. 
Γόφνα 
γοῦν 
καὶ 
Ἀμμαοῦν 
καὶ 
δύο 
ἑτέρας 
τῶν 
ταπεινοτέρων 
ἐξανδραποδισάμενος 
ἐχώρει 
μὲν 
ὡς 
καὶ 
Μάλιχον 
ἀναιρήσων, 
ὅτι 
μὴ 
σπεύσας 
εἰσέπραξεν, 
ἐπέσχεν 
δὲ 
τὴν 
τούτου 
καὶ 
τὴν 
τῶν 
ἄλλων 
πόλεων 
ἀπώλειαν 
Ἀντίπατρος 
ταχέως 
ἑκατὸν 
ταλάντοις 
θεραπεύσας 
Κάσσιον. 
Οὐ 
μὴν 
Μάλιχος 
ἀναχωρήσαντος 
Κασσίου 
τῆς 
χάριτος 
ἀπεμνημόνευσεν 
Ἀντιπάτρῳ, 
κατὰ 
δὲ 
τοῦ 
πολλάκις 
σωτῆρος 
ἐπιβουλὴν 
ἐνεσκευάζετο 
σπεύδων 
ἀνελεῖν 
τὸν 
ἐμπόδιον 
αὐτοῦ 
τοῖς 
ἀδικήμασιν 
Ἀντίπατρος 
δὲ 
τήν 
τε 
ἰσχὺν 
καὶ 
τὸ 
πανοῦργον 
τἀνδρὸς 
ὑποδείσας 
διαβαίνει 
τὸν 
Ἰορδάνην 
στρατὸν 
ἀθροίσων 
εἰς 
τὴν 
τῆς 
ἐπιβουλῆς 
ἄμυναν. 
φωραθεὶς 
δὲ 
Μάλιχος 
ἀναιδείᾳ 
τῶν 
Ἀντιπάτρου 
παίδων 
περιγίνεται· 
τόν 
τε 
γὰρ 
Ἱεροσολύμων 
φρουρὸν 
Φασάηλον 
καὶ 
Ἡρώδην 
πεπιστευμένον 
τὰ 
ὅπλα 
πολλαῖς 
ἀπολογίαις 
καὶ 
ὅρκοις 
ἐκγοητεύσας 
διαλλακτὰς 
αὐτῷ 
πρὸς 
τὸν 
πατέρα 
πείθει 
γίνεσθαι. 
πάλιν 
γοῦν 
ὑπʼ 
Ἀντιπάτρου 
σώζεται 
πείσαντος 
Μοῦρκον 
τὸν 
τότε 
στρατηγοῦντα 
Συρίας, 
ὃς 
ὥρμητο 
κτεῖναι 
Μάλιχον 
ἐφʼ 
οἷς 
ἐνεωτέρισεν. 
Συστάντος 
δὲ 
τοῦ 
πρὸς 
Κάσσιον 
καὶ 
Βροῦτον 
πολέμου 
Καίσαρί 
τε 
τῷ 
νέῳ 
καὶ 
Ἀντωνίῳ 
Κάσσιος 
καὶ 
Μοῦρκος 
στρατιὰν 
ἀθροίσαντες 
ἐκ 
τῆς 
Συρίας, 
ἐπειδὴ 
μέγα 
μέρος 
εἰς 
τὰς 
χρείας 
Ἡρώδης 
ἔδοξε, 
τότε 
μὲν 
αὐτὸν 
Συρίας 
ἁπάσης 
ἐπιμελητὴν 
καθιστᾶσιν 
δύναμιν 
πεζήν 
τε 
καὶ 
ἱππικὴν 
δόντες, 
μετὰ 
δὲ 
τὴν 
τοῦ 
πολέμου 
κατάλυσιν 
ἀποδείξειν 
Κάσσιος 
ὑπέσχετο 
καὶ 
Ἰουδαίας 
βασιλέα. 
συνέβη 
δʼ 
Ἀντιπάτρῳ 
τήν 
τε 
ἰσχὺν 
τοῦ 
παιδὸς 
καὶ 
τὴν 
ἐλπίδα 
αἰτίαν 
ἀπωλείας 
γενέσθαι· 
ταῦτα 
γὰρ 
δείσας 
ὁ 
Μάλιχος 
διαφθείρει 
τινὰ 
τῶν 
βασιλικῶν 
οἰνοχόων 
χρήμασιν 
δοῦναι 
φάρμακον 
Ἀντιπάτρῳ. 
καὶ 
ὁ 
μὲν 
ἀγώνισμα 
τῆς 
Μαλίχου 
παρανομίας 
γενόμενος 
μετὰ 
τὸ 
συμπόσιον 
θνήσκει 
τά 
τε 
ἄλλα 
δραστήριος 
ἀνὴρ 
ἐν 
ἀφηγήσει 
πραγμάτων 
καὶ 
τὴν 
ἀρχὴν 
ἀνακτησάμενός 
τε 
Ὑρκανῷ 
καὶ 
διαφυλάξας· 
Μάλιχος 
δὲ 
καθʼ 
ὑπόνοιαν 
τῆς 
φαρμακείας 
 ὀργιζόμενον 
τὸ 
πλῆθος 
ἀρνούμενος 
ἔπειθεν 
καὶ 
δυνατώτερον 
ἑαυτὸν 
κατεσκεύαζεν 
ὁπλίτας 
συγκροτῶν· 
οὐ 
γὰρ 
ἠρεμήσειν 
Ἡρώδην 
ὑπελάμβανεν, 
ὃς 
δὴ 
καὶ 
παρῆν 
αὐτίκα 
στρατὸν 
ἄγων 
ἐπὶ 
τιμωρίᾳ 
τοῦ 
πατρός. 
Φασαήλου 
δὲ 
τἀδελφοῦ 
συμβουλεύσαντος 
αὐτῷ 
μὴ 
φανερῶς 
τὸν 
ἄνδρα 
μετιέναι, 
διαστασιάσειν 
γὰρ 
τὸ 
πλῆθος, 
τότε 
μὲν 
ἀπολογούμενόν 
τε 
προσίεται 
τὸν 
Μάλιχον 
καὶ 
τῆς 
ὑπονοίας 
ἀπολύειν 
ὡμολόγει, 
λαμπρὰν 
δὲ 
πομπὴν 
ἐπὶ 
τῷ 
πατρὶ 
κηδείας 
ἐτέλεσεν. 
Τραπεὶς 
δʼ 
ἐπὶ 
Σαμάρειαν 
στάσει 
τεταραγμένην 
κατεστήσατο 
τὴν 
πόλιν· 
ἔπειτα 
καθʼ 
ἑορτὴν 
ὑπέστρεφεν 
εἰς 
Ἱεροσόλυμα 
τοὺς 
ὁπλίτας 
ἄγων. 
καὶ 
πέμπων 
Ὑρκανός, 
ἐνῆγεν 
γὰρ 
δεδοικὼς 
τὴν 
ἔφοδον 
Μάλιχος, 
ἐκώλυεν 
τοὺς 
ἀλλοφύλους 
εἰσαγαγεῖν 
ἐφʼ 
ἁγνεύοντας 
τοὺς 
ἐπιχωρίους. 
ὁ 
δὲ 
τῆς 
προφάσεως 
καταφρονήσας 
καὶ 
τοῦ 
προστάσσοντος 
εἰσέρχεται 
διὰ 
νυκτός. 
καὶ 
πάλιν 
Μάλιχος 
προσιὼν 
ἔκλαιεν 
Ἀντίπατρον· 
ἀνθυπεκρίνετο 
δὲ 
μόλις 
Ἡρώδης 
τὸν 
θυμὸν 
ἐπέχων 
καὶ 
Κασσίῳ 
διʼ 
ἐπιστολῶν 
τὴν 
τοῦ 
πατρὸς 
ἀναίρεσιν 
ἀπωδύρετο 
μισοῦντι 
καὶ 
ἄλλως 
Μάλιχον. 
ὁ 
δʼ 
αὐτῷ 
μετιέναι 
τὸν 
φονέα 
τοῦ 
πατρὸς 
ἀντεπιστείλας 
καὶ 
τοῖς 
ὑφʼ 
ἑαυτὸν 
χιλιάρχοις 
λάθρα 
προσέταξεν 
Ἡρώδῃ 
βοηθεῖν 
εἰς 
πρᾶξιν 
δικαίαν. 
Καὶ 
ἐπειδὴ 
Λαοδίκειαν 
ἑλόντος 
αὐτοῦ 
συνῇσαν 
οἱ 
πανταχόθεν 
δυνατοὶ 
δωρεάς 
τε 
καὶ 
στεφάνους 
φέροντες, 
Ἡρώδης 
μὲν 
τοῦτον 
 τῇ 
τιμωρίᾳ 
τὸν 
καιρὸν 
ἀφώρισεν, 
Μάλιχος 
δὲ 
ὑποπτεύσας, 
ὡς 
ἐν 
Τύρῳ 
γίνεται, 
τόν 
τε 
υἱὸν 
ὁμηρεύοντα 
παρὰ 
τοῖς 
Τυρίοις 
ὑπεξαγαγεῖν 
ἔγνω 
λάθρα 
καὶ 
αὐτὸς 
εἰς 
τὴν 
Ἰουδαίαν 
ἀποδρᾶναι 
παρεσκευάζετο· 
παρώξυνεν 
δʼ 
αὐτὸν 
ἡ 
τῆς 
σωτηρίας 
ἀπόγνωσις 
ἐνθυμεῖσθαι 
καὶ 
μείζονα· 
τό 
τε 
γὰρ 
ἔθνος 
ἐπαναστήσειν 
Ῥωμαίοις 
ἤλπισεν 
Κασσίου 
τῷ 
πρὸς 
Ἀντώνιον 
πολέμῳ 
περισπωμένου 
καὶ 
βασιλεύσειν 
αὐτὸς 
Ὑρκανὸν 
καταλύσας 
εὐμαρῶς. 
Ἐπεγέλα 
δʼ 
ἄρα 
τὸ 
χρεὼν 
αὐτοῦ 
ταῖς 
ἐλπίσιν. 
ὁ 
γοῦν 
Ἡρώδης 
προϊδόμενος 
αὐτοῦ 
τὴν 
ὁρμὴν 
τόν 
τε 
Ὑρκανὸν 
κἀκεῖνον 
ἐπὶ 
δεῖπνον 
ἐκάλει, 
παρεστῶτας 
ἔπειτα 
τῶν 
οἰκετῶν 
τινας 
πρὸς 
αὑτὸν 
εἰσέπεμψεν 
ὡς 
ἐπὶ 
τὴν 
τοῦ 
δείπνου 
παρασκευήν, 
τῷ 
δὲ 
ὄντι 
προειπεῖν 
τοῖς 
χιλιάρχοις 
ἐξελθεῖν 
ἐπὶ 
τὴν 
ἐνέδραν. 
κἀκεῖνοι 
τῶν 
Κασσίου 
προσταγμάτων 
ἀναμνησθέντες 
ἐπὶ 
τὸν 
πρὸ 
τῆς 
πόλεως 
αἰγιαλὸν 
ἐξῄεσαν 
ξιφήρεις, 
ἔνθα 
περιστάντες 
τὸν 
Μάλιχον 
πολλοῖς 
τραύμασιν 
ἀναιροῦσιν. 
Ὑρκανὸς 
δὲ 
παραχρῆμα 
μὲν 
λυθεὶς 
ὑπʼ 
ἐκπλήξεως 
ἔπεσεν, 
μόλις 
δὲ 
ἀνενεγκὼν 
Ἡρώδην 
διηρώτα, 
τίς 
ὁ 
κτείνας 
εἴη 
Μάλιχον. 
ἀποκριναμένου 
δέ 
τινος 
τῶν 
χιλιάρχων 
“τὸ 
Κασσίου 
πρόσταγμα”, 
“Κάσσιος 
ἄρα, 
ἔφη, 
κἀμὲ 
καὶ 
τὴν 
πατρίδα 
μου 
σώζει 
τὸν 
ἀμφοτέρων 
ἐπίβουλον 
ἀνελών.” 
εἴτε 
δὲ 
φρονῶν 
Ὑρκανὸς 
οὕτως 
εἴθʼ 
ὑπὸ 
δέους 
ὁμόσε 
τῇ 
πράξει 
χωρῶν 
εἶπεν, 
ἄδηλον 
ἦν. 
ἀλλὰ 
γὰρ 
Μάλιχον 
μὲν 
οὕτως 
Ἡρώδης 
μετῆλθεν. 
Κασσίου 
δὲ 
ἀναχωρήσαντος 
ἐκ 
Συρίας 
πάλιν 
στάσις 
ἐν 
Ἱεροσολύμοις 
γίνεται 
Ἕλικος 
μετὰ 
στρατιᾶς 
ἐπαναστάντος 
Φασαήλῳ 
καὶ 
κατὰ 
τὴν 
ὑπὲρ 
Μαλίχου 
τιμωρίαν 
ἀμύνεσθαι 
θέλοντος 
Ἡρώδην 
εἰς 
τὸν 
ἀδελφόν. 
Ἡρώδης 
δὲ 
ἔτυχεν 
μὲν 
ὢν 
παρὰ 
Φαβίῳ 
τῷ 
στρατηγῷ 
κατὰ 
Δαμασκόν, 
ὡρμημένος 
δὲ 
βοηθεῖν 
ὑπὸ 
νόσου 
κατείχετο. 
κἀν 

τούτῳ 
Φασάηλος 
καθʼ 
ἑαυτὸν 
Ἕλικος 
περιγενόμενος 
Ὑρκανὸν 
ὠνείδιζεν 
εἰς 
ἀχαριστίαν 
ὧν 
τε 
Ἕλικι 
συμπράξειεν, 
καὶ 
ὅτι 
περιορῴη 
τὸν 
ἀδελφὸν 
τὸν 
Μαλίχου 
τὰ 
φρούρια 
καταλαμβάνοντα· 
πολλὰ 
γὰρ 
δὴ 
κατείληπτο, 
καὶ 
τὸ 
πάντων 
ὀχυρώτατον 
Μασάδαν. 
Οὐ 
μὴν 
αὐτῷ 
τι 
πρὸς 
τὴν 
Ἡρώδου 
βίαν 
ἤρκεσεν, 
ὃς 
ἀναρρωσθεὶς 
τά 
τε 
ἄλλα 
παραλαμβάνει 
κἀκεῖνον 
ἐκ 
τῆς 
Μασάδας 
ἱκέτην 
ἀφῆκεν. 
ἐξήλασεν 
δὲ 
καὶ 
ἐκ 
τῆς 
Γαλιλαίας 
Μαρίωνα 
τὸν 
Τυρίων 
τύραννον 
ἤδη 
τρία 
κατεσχηκότα 
τῶν 
ἐρυμάτων, 
τοὺς 
δὲ 
ληφθέντας 
Τυρίους 
ἔσωσεν 
μὲν 
πάντας, 
ἦσαν 
δʼ 
οὓς 
καὶ 
δωρησάμενος 
ἀπέπεμψεν 
εὔνοιαν 
ἑαυτῷ 
παρὰ 
τῆς 
πόλεως 
καὶ 
τῷ 
τυράννῳ 
μῖσος 
παρασκευαζόμενος. 
ὁ 
δὲ 
Μαρίων 
ἠξίωτο 
μὲν 
τῆς 
τυραννίδος 
ὑπὸ 
Κασσίου 
τυραννίσιν 
πᾶσαν 
διαλαβόντος 
τὴν 
Συρίαν, 
κατὰ 
δὲ 
τὸ 
πρὸς 
Ἡρώδην 
ἔχθος 
συγκατήγαγεν 
Ἀντίγονον 
τὸν 
Ἀριστοβούλου, 
καὶ 
τὸ 
πλέον 
διὰ 
Φάβιον, 
ὃν 
Ἀντίγονος 
χρήμασιν 
προσποιησάμενος 
βοηθὸν 
εἶχεν 
τῆς 
καθόδου· 
χορηγὸς 
δʼ 
ἦν 
ἁπάντων 
ὁ 
κηδεστὴς 
Πτολεμαῖος 
Ἀντιγόνῳ. 
Πρὸς 
οὓς 
Ἡρώδης 
ἀντιπαραταξάμενος 
ἐπὶ 
τῶν 
ἐμβολῶν 
τῆς 
 Ἰουδαίας 
κρατεῖ 
τῇ 
μάχῃ 
καὶ 
τὸν 
Ἀντίγονον 
ἐξελάσας 
ὑπέστρεψεν 
εἰς 
Ἱεροσόλυμα 
πᾶσιν 
ἀγαπητὸς 
ὢν 
ἐπὶ 
τῷ 
κατορθώματι· 
καὶ 
γὰρ 
οἱ 
μὴ 
προσέχοντες 
πάλαι 
τότε 
ᾠκείωντο 
διὰ 
τὴν 
πρὸς 
Ὑρκανὸν 
ἐπιγαμίαν 
αὐτῷ. 
πρότερον 
μὲν 
γὰρ 
ἦκτο 
γυναῖκα 
τῶν 
ἐπιχωρίων 
οὐκ 
ἄσημον, 
Δωρὶς 
ἐκαλεῖτο, 
ἐξ 
ἧς 
ἐγέννησεν 
Ἀντίπατρον, 
τότε 
δὲ 
γήμας 
τὴν 
Ἀλεξάνδρου 
τοῦ 
Ἀριστοβούλου 
θυγατέρα, 
θυγατριδῆν 
δὲ 
Ὑρκανοῦ 
Μαριάμην 
οἰκεῖος 
τῷ 
βασιλεῖ 
γίνεται. 
Ἐπεὶ 
δὲ 
Κάσσιον 
περὶ 
Φιλίππους 
ἀνελόντες 
ἀνεχώρησαν 
εἰς 
μὲν 
Ἰταλίαν 
Καῖσαρ 
ἐπὶ 
δὲ 
τῆς 
Ἀσίας 
Ἀντώνιος, 
πρεσβευομένων 
τῶν 
ἄλλων 
πόλεων 
πρὸς 
Ἀντώνιον 
εἰς 
Βιθυνίαν 
ἧκον 
καὶ 
Ἰουδαίων 
οἱ 
δυνατοὶ 
κατηγοροῦντες 
Φασαήλου 
καὶ 
Ἡρώδου, 
βίᾳ 
μὲν 
αὐτοὺς 
κρατεῖν 
τῶν 
πραγμάτων, 
ὄνομα 
δὲ 
μόνον 
περιεῖναι 
Ὑρκανῷ 
τίμιον. 
πρὸς 
ἃ 
παρὼν 
Ἡρώδης 
καὶ 
τεθεραπευκὼς 
οὐκ 
ὀλίγοις 
Ἀντώνιον 
χρήμασιν 
οὕτως 
διέθηκεν, 
ὡς 
μηδὲ 
λόγου 
τῶν 
ἐχθρῶν 
ἀνασχέσθαι. 
καὶ 
τότε 
μὲν 
οὕτως 
διελύθησαν, 
αὖθις 
δὲ 
οἱ 
ἐν 
τέλει 
Ἰουδαίων 
ἑκατὸν 
ἄνδρες 
ἧκον 
εἰς 
τὴν 
πρὸς 
Ἀντιόχειαν 
Δάφνην 
ἐπʼ 
Ἀντώνιον 
ἤδη 
τῷ 
Κλεοπάτρας 
ἔρωτι 
δεδουλωμένον· 
οἳ 
προστησάμενοι 
τοὺς 
ἀξιώματι 
καὶ 
λόγῳ 
σφῶν 
δυνατωτάτους 
κατηγόρουν 
τῶν 
ἀδελφῶν. 
ὑπήντα 
δὲ 
Μεσσάλας 
ἀπολογούμενος 
συμπαρεστῶτος 
Ὑρκανοῦ 
διὰ 
τὸ 
κῆδος. 
καὶ 
Ἀντώνιος 
ἀκούσας 
ἑκατέρων 
Ὑρκανοῦ 
διεπυνθάνετο 
τοὺς 
ἐπιτηδειοτέρους 
ὄντας 
ἄρχειν· 
τοῦ 
δὲ 
τοὺς 
περὶ 
τὸν 
Ἡρώδην 
προκρίνοντος, 
ἡσθείς, 
ἦν 
γὰρ 
δὴ 
καὶ 
ξένος 
αὐτοῖς 
πατρῷος 
δεχθεὶς 
ὑπʼ 
Ἀντιπάτρου 
φιλοφρόνως 
ὅτε 
εἰς 
τὴν 
Ἰουδαίαν 
σὺν 
Γαβινίῳ 
παρέβαλλεν, 
τετράρχας 
ἀποδείκνυσιν 
τοὺς 
ἀδελφοὺς 
πᾶσαν 
διοικεῖν 
τὴν 
Ἰουδαίαν 
ἐπιτρέπων. 
Προσαγανακτούντων 
δὲ 
τῶν 
πρέσβεων 
πεντεκαίδεκα 
μὲν 
συλλαβὼν 
εἵργνυσιν, 
οὓς 
καὶ 
ἀνελεῖν 
ὥρμησεν, 
τοὺς 
δὲ 
λοιποὺς 
μεθʼ 
ὕβρεως 
ἀπήλασεν. 
πρὸς 
ὃ 
μείζων 
ἐν 
τοῖς 
Ἱεροσολύμοις 
γίνεται 
ταραχή· 
χιλίους 
γοῦν 
πάλιν 
ἔπεμψαν 
πρέσβεις 
εἰς 
Τύρον, 
ἔνθα 
διέτριβεν 
Ἀντώνιος 
ἐπὶ 
Ἱεροσολύμων 
ὡρμημένος. 
ἐπὶ 
τούτους 
κεκραγότας 
ἐκπέμπει 
τὸν 
ἄρχοντα 
τῶν 
Τυρίων 
κολάζειν 
προστάξας 
οὓς 
ἂν 
λάβῃ, 
συγκατασκευάζειν 
δὲ 
τὴν 
ἀρχὴν 
τοῖς 
ὑπʼ 
αὐτοῦ 
κατασταθεῖσιν 
τετράρχαις. 
Πρὸ 
δὲ 
τούτου 
πολλὰ 
παρῄνει 
προελθὼν 
ἐπὶ 
τὸν 
αἰγιαλὸν 
Ἡρώδης 
σὺν 
Ὑρκανῷ 
μήθʼ 
ἑαυτοῖς 
ἀπωλείας 
αἰτίους 
μήτε 
τῇ 
πατρίδι 
πολέμου 
γίνεσθαι 
φιλονεικοῦντας 
ἀκρίτως. 
τῶν 
δὲ 
ἔτι 
μᾶλλον 
ἀγανακτούντων 
Ἀντώνιος 
ἐκπέμψας 
ὁπλίτας 
πολλοὺς 
μὲν 
ἀπέκτεινεν, 
πολλοὺς 
δὲ 
ἔτρωσεν· 
ὧν 
οἵ 
τε 
πεσόντες 
ταφῆς 
καὶ 
οἱ 
τραυματίαι 
θεραπείας 
ἠξιώθησαν 
ὑπὸ 
Ὑρκανοῦ. 
οὐ 
μὴν 
οἱ 
διαφυγόντες 
ἠρέμουν, 
ἀλλὰ 
τὰ 
κατὰ 
τὴν 
πόλιν 
συνταράσσοντες 
παρώξυναν 
Ἀντώνιον 
ὥστε 
καὶ 
τοὺς 
δεσμώτας 
ἀποκτεῖναι. 
Μετὰ 
δὲ 
ἔτη 
δύο 
Βαζαφράνου 
τοῦ 
Πάρθων 
σατράπου 
σὺν 
Πακόρῳ 
τῷ 
βασιλέως 
υἱῷ 
Συρίαν 
κατασχόντος 
Λυσανίας 
ἀναδεδεγμένος 
ἤδη 
τὴν 
ἀρχὴν 
τοῦ 
πατρὸς 
τελευτήσαντος, 
Πτολεμαῖος 
δʼ 
ἦν 
οὗτος 
ὁ 
Μενναίου, 
πείθει 
τὸν 
σατράπην 
ὑποσχέσει 
χιλίων 
ταλάντων 
καὶ 
πεντακοσίων 
γυναικῶν 
καταγαγεῖν 
ἐπὶ 
τὰ 
βασίλεια 
τὸν 
Ἀντίγονον, 
καταλῦσαι 
δὲ 
τὸν 
Ὑρκανόν. 
τούτοις 
ὑπαχθεὶς 
Πάκορος 
αὐτὸς 
μὲν 
ᾔει 
κατὰ 
τὴν 
παράλιον, 
Βαζαφράνην 
δὲ 
διὰ 
τῆς 
 μεσογείου 
προσέταξεν 
ἐμβαλεῖν. 
τῶν 
δʼ 
ἐπιθαλαττίων 
Τύριοι 
Πάκορον 
οὐκ 
ἐδέξαντο 
καίτοι 
Πτολεμαιῶν 
καὶ 
Σιδωνίων 
δεδεγμένων. 
ὁ 
δʼ 
οἰνοχόῳ 
τινὶ 
τῶν 
βασιλικῶν 
ὁμωνύμῳ 
μοῖραν 
τῆς 
ἵππου 
παραδοὺς 
προεμβαλεῖν 
ἐκέλευσεν 
εἰς 
τὴν 
Ἰουδαίαν 
κατασκεψόμενόν 
τε 
τὰ 
τῶν 
πολεμίων 
καὶ 
πρὸς 
ἃ 
δέοι 
βοηθήσοντα 
Ἀντιγόνῳ. 
Τῶν 
δὲ 
λῃζομένων 
τὸν 
Κάρμηλον 
πολλοὶ 
Ἰουδαῖοι 
συνδραμόντες 
πρὸς 
Ἀντίγονον 
προθύμους 
ἑαυτοὺς 
ἐπὶ 
τὴν 
εἰσβολὴν 
παρεῖχον. 
ὁ 
δὲ 
αὐτοὺς 
ἐπὶ 
τὸν 
καλούμενον 
Δρυμὸν 
προέπεμψεν 
τὸ 
χωρίον 
καταλαβεῖν· 
ἐν 
ᾧ 
γενομένης 
συμβολῆς 
ὠσάμενοι 
τοὺς 
πολεμίους 
καὶ 
διώξαντες 
ἐπὶ 
Ἱεροσολύμων 
ἔθεον 
γενόμενοί 
τε 
πλείους 
μέχρι 
τῶν 
βασιλείων 
προῆλθον. 
Ὑρκανοῦ 
δὲ 
καὶ 
Φασαήλου 
δεξαμένων 
αὐτοὺς 
καρτερῷ 
στίφει 
μάχη 
κατὰ 
τὴν 
ἀγορὰν 
συρρήγνυται, 
καθʼ 
ἣν 
τρεψάμενοι 
τοὺς 
πολεμίους 
οἱ 
περὶ 
Ἡρώδην 
κατακλείουσιν 
εἰς 
τὸ 
ἱερὸν 
καὶ 
φρουροὺς 
αὐτῶν 
ἄνδρας 
ἑξήκοντα 
ταῖς 
πλησίον 
οἰκίαις 
ἐγκατέστησαν. 
τούτους 
μὲν 
ὁ 
στασιάζων 
πρὸς 
τοὺς 
ἀδελφοὺς 
λαὸς 
ἐπελθὼν 
ἐμπίπρησιν, 
Ἡρώδης 
δὲ 
τοῦ 
δήμου 
πολλοὺς 
κατʼ 
ὀργὴν 
τῶν 
ἀπολωλότων 
ἀναιρεῖ 
συμβαλών, 
καὶ 
καθʼ 
ἡμέραν 
ἐπεκθεόντων 
ἀλλήλοις 
κατὰ 
λόχους 
φόνος 
ἦν 
ἀδιάλειπτος. 
Ἐνστάσης 
δʼ 
ἑορτῆς, 
ἣ 
πεντηκοστὴ 
καλεῖται, 
τά 
τε 
περὶ 
τὸ 
ἱερὸν 
πάντα 
καὶ 
ἡ 
πόλις 
ὅλη 
πλήθους 
τῶν 
ἀπὸ 
τῆς 
χώρας 
ἀναπίμπλαται 
τὸ 
πλέον 
ὁπλιτῶν. 
καὶ 
Φασάηλος 
μὲν 
τὸ 
τεῖχος, 
Ἡρώδης 
δʼ 
οὐ 
μετὰ 
πολλῶν 
ἐφρούρει 
τὰ 
βασίλεια· 
καὶ 
τοῖς 
πολεμίοις 
ἐπεκδραμὼν 
ἀσυντάκτοις 
κατὰ 
τὸ 
προάστειον 
πλείστους 
μὲν 
ἀναιρεῖ, 
 τρέπεται 
δὲ 
πάντας 
καὶ 
τοὺς 
μὲν 
εἰς 
τὴν 
πόλιν, 
τοὺς 
δὲ 
εἰς 
τὸ 
ἱερόν, 
τοὺς 
δὲ 
εἰς 
τὸ 
ἔξω 
χαράκωμα 
ἐγκλείει. 
κἀν 

τούτῳ 
διαλλακτὴν 
μὲν 
Ἀντίγονος 
παρακαλεῖ 
Πάκορον 
εἰσαφεῖναι, 
Φασάηλος 
δὲ 
πεισθεὶς 
τῇ 
τε 
πόλει 
καὶ 
ξενίᾳ 
τὸν 
Πάρθον 
εἰσδέχεται 
μετὰ 
πεντακοσίων 
ἱππέων, 
προφάσει 
μὲν 
ἥκοντα 
τοῦ 
παῦσαι 
τὴν 
στάσιν. 
τὸ 
δὲ 
ἀληθὲς 
Ἀντιγόνῳ 
βοηθόν. 
τὸν 
γοῦν 
Φασάηλον 
ἐνεδρεύων 
ἀνέπεισεν 
πρὸς 
Βαζαφράνην 
πρεσβεύσασθαι 
περὶ 
καταλύσεως, 
καίτοι 
γε 
πολλὰ 
ἀποτρέποντος 
Ἡρώδου 
καὶ 
παραινοῦντος 
ἀναιρεῖν 
τὸν 
ἐπίβουλον, 
ἀλλὰ 
μὴ 
ταῖς 
ἐπιβουλαῖς 
ἑαυτὸν 
ἐκδιδόναι, 
φύσει 
γὰρ 
ἀπίστους 
εἶναι 
τοὺς 
βαρβάρους, 
ἔξεισιν 
Ὑρκανὸν 
παραλαβών, 
καὶ 
Πάκορος, 
ὡς 
ἧττον 
ὑποπτεύοιτο, 
καταλιπὼν 
παρʼ 
Ἡρώδῃ 
τινὰς 
τῶν 
καλουμένων 
Ἐλευθέρων 
ἱππέων 
τοῖς 
λοιποῖς 
προέπεμψεν 
Φασάηλον. 
Ὡς 
δʼ 
ἐγένοντο 
κατὰ 
τὴν 
Γαλιλαίαν, 
τοὺς 
μὲν 
ἐπιχωρίους 
ἀφεστῶτας 
κἀν 

τοῖς 
ὅπλοις 
ὄντας 
καταλαμβάνουσιν, 
τῷ 
σατράπῃ 
δὲ 
ἐνετύγχανον 
πανούργῳ 
σφόδρα 
καὶ 
ταῖς 
φιλοφρονήσεσιν 
τὴν 
ἐπιβουλὴν 
καλύπτοντι· 
δῶρα 
γοῦν 
δοὺς 
αὐτοῖς 
ἔπειτα 
ἀναχωροῦντας 
ἐλόχα. 
τοῖς 
δʼ 
αἴσθησις 
γίνεται 
τῆς 
ἐπιβουλῆς 
καταχθεῖσιν 
εἴς 
τι 
τῶν 
παραθαλασσίων 
χωρίων, 
ὃ 
καλεῖται 
Ἐκδίππων· 
ἐκεῖ 
γὰρ 
τήν 
τε 
ὑπόσχεσιν 
τῶν 
χιλίων 
ἤκουσαν 
ταλάντων 
καὶ 
ὡς 
Ἀντίγονος 
τὰς 
πλείστας 
τῶν 
παρʼ 
αὐτοῖς 
γυναικῶν 
ἐν 
ταῖς 
πεντακοσίαις 
καθοσιώσειεν 
Πάρθοις, 
ὅτι 
τε 
προλοχίζοιντο 
μὲν 
αὐτοῖς 
αἱ 
νύκτες 
 ὑπὸ 
τῶν 
βαρβάρων 
ἀεί, 
πάλαι 
δʼ 
ἂν 
καὶ 
συνελήφθησαν, 
εἰ 
μὴ 
περιέμενον 
ἐν 
Ἱεροσολύμοις 
Ἡρώδην 
πρότερον 
λαβεῖν, 
ὡς 
μὴ 
προπυθόμενος 
τὰ 
κατʼ 
αὐτοὺς 
φυλάξαιτο. 
ταῦτʼ 
οὐκέτι 
λόγος 
ἦν 
μόνον, 
ἀλλὰ 
καὶ 
φυλακὰς 
ἤδη 
πόρρωθεν 
ἑαυτῶν 
ἔβλεπον. 
Οὐ 
μὴν 
Φασάηλος 
καίτοι 
πολλὰ 
παραινοῦντος 
Ὀφελλίου 
φεύγειν, 
πέπυστο 
γὰρ 
οὗτος 
παρὰ 
Σαραμάλλα 
τοῦ 
πλουσιωτάτου 
τότε 
Σύρων 
τὴν 
σύνταξιν 
τῆς 
ἐπιβουλῆς 
ὅλην, 
καταλιπεῖν 
Ὑρκανὸν 
ὑπέμεινεν, 
ἀλλὰ 
τῷ 
σατράπῃ 
προσελθὼν 
ἄντικρυς 
ὠνείδιζεν 
τὴν 
ἐπιβουλὴν 
καὶ 
μάλισθʼ 
ὅτι 
γένοιτο 
τοιοῦτος 
χρημάτων 
ἕνεκεν· 
πλείω 
γε 
μὴν 
αὐτὸς 
ὑπὲρ 
σωτηρίας 
δώσειν 
ὧν 
Ἀντίγονος 
ὑπὲρ 
βασιλείας 
ὑπέσχετο. 
πρὸς 
ταῦτα 
πανούργως 
ὁ 
Πάρθος 
ἀπολογίαις 
τε 
καὶ 
ὅρκοις 
ἀποσκευασάμενος 
τὴν 
ὑποψίαν 
ᾤχετο 
πρὸς 
Πάκορον. 
εὐθέως 
δὲ 
τῶν 
καταλειφθέντων 
Πάρθων 
οἷς 
προσετέτακτο 
Φασάηλόν 
τε 
καὶ 
Ὑρκανὸν 
συνελάμβανον 
τά 
τε 
ἄλλα 
πρὸς 
τὴν 
ἐπιορκίαν 
καὶ 
τὸ 
ἄπιστον 
αὐτοῖς 
καταρωμένους. 
Ἐν 
δὲ 
τούτῳ 
καὶ 
τὸν 
Ἡρώδην 
ὁ 
πεμφθεὶς 
οἰνοχόος 
ἐπεβούλευε 
συλλαβεῖν 
ἔξω 
τοῦ 
τείχους 
ἀπατήσας 
προελθεῖν, 
ὥσπερ 
ἐντολὰς 
εἶχεν. 
ὁ 
δὲ 
ἀπʼ 
ἀρχῆς 
ὑποπτεύων 
τοὺς 
βαρβάρους 
καὶ 
τότε 
πεπυσμένος 
εἰς 
τοὺς 
πολεμίους 
ἐμπεπτωκέναι 
τὰ 
μηνύοντα 
τὴν 
ἐπιβουλὴν 
αὐτῷ 
γράμματα, 
προελθεῖν 
οὐκ 
ἠβούλετο 
καίτοι 
 μάλα 
ἀξιοπίστως 
τοῦ 
Πακόρου 
φάσκοντος 
δεῖν 
αὐτὸν 
ὑπαντῆσαι 
τοῖς 
τὰς 
ἐπιστολὰς 
κομίζουσιν· 
οὔτε 
γὰρ 
ἑαλωκέναι 
τοῖς 
πολεμίοις 
αὐτὰς 
καὶ 
περιέχειν 
οὐκ 
ἐπιβουλήν, 
ἀλλʼ 
ὁπόσα 
διεπράξατο 
Φασάηλος. 
ἔτυχεν 
δὲ 
παρʼ 
ἄλλων 
προακηκοὼς 
τὸν 
ἀδελφὸν 
συνειλημμένον, 
καὶ 
προσῄει 
Ὑρκανοῦ 
θυγάτηρ 
Μαριάμμη, 
συνετωτάτη 
γυναικῶν, 
καταντιβολοῦσα 
μὴ 
προϊέναι 
μηδʼ 
ἐμπιστεύειν 
ἑαυτὸν 
ἤδη 
φανερῶς 
ἐπιχειροῦσι 
τοῖς 
βαρβάροις. 
Ἔτι 
δὲ 
τῶν 
περὶ 
Πάκορον 
σκεπτομένων, 
πῶς 
ἂν 
κρύφα 
τὴν 
ἐπιβουλὴν 
ἀπαρτίσειαν, 
οὐ 
γὰρ 
ἐκ 
φανεροῦ 
οἷόν 
τε 
ἦν 
ἀνδρὸς 
οὕτω 
δυνατοῦ 
περιγενέσθαι, 
προλαβὼν 
Ἡρώδης 
μετὰ 
τῶν 
οἰκειοτάτων 
προσώπων 
νύκτωρ 
ἐπὶ 
Ἰδουμαίας 
ἐχώρει 
λάθρα 
τῶν 
πολεμίων. 
αἰσθόμενοι 
δʼ 
οἱ 
Πάρθοι 
κατεδίωκον. 
κἀκεῖνος 
τὴν 
μὲν 
μητέρα 
καὶ 
τοὺς 
ἀδελφοὺς 
καὶ 
τὴν 
καθωμολογημένην 
παῖδα 
μετὰ 
τῆς 
μητρὸς 
καὶ 
τοῦ 
νεωτάτου 
τῶν 
ἀδελφῶν 
προστάξας 
ὁδεύειν 
αὐτὸς 
ἀσφαλῶς 
μετὰ 
τῶν 
θεραπόντων 
ἀνέκοπτε 
τοὺς 
βαρβάρους· 
καὶ 
πολλοὺς 
κατὰ 
πᾶσαν 
προσβολὴν 
ἀποκτείνας 
εἰς 
Μασάδαν 
τὸ 
φρούριον 
ἠπείγετο. 
Βαρυτέρους 
δὲ 
κατὰ 
τὴν 
φυγὴν 
Πάρθων 
Ἰουδαίους 
ἐπείρασεν, 
ἐνοχλήσαντας 
μὲν 
διηνεκῶς, 
ἀπὸ 
δὲ 
ἑξήκοντα 
τῆς 
πόλεως 
σταδίων 
καὶ 
παραταξαμένους 
ἐπιεικῶς 
πολὺν 
χρόνον. 
ἔνθα 
κρατήσας 
Ἡρώδης 
καὶ 
πολλοὺς 
αὐτῶν 
ἀποκτείνας 
αὖθις 
εἰς 
μνήμην 
τοῦ 
κατορθώματος 
ἔκτισεν 
τὸ 
χωρίον 
καὶ 
βασιλείοις 
πολυτελεστάτοις 
ἐκόσμησεν 
καὶ 
ἀκρόπολιν 
ὀχυρωτάτην 
ἀνεδείματο 
Ἡρώδειόν 
τε 
ἐκάλεσεν 
ἀπὸ 
ἑαυτοῦ. 
τηνικαῦτά 
γε 
μὴν 
φεύγοντι 
καθʼ 
ἡμέραν 
αὐτῷ 
προσεγίνοντο 
πολλοί, 
καὶ 
κατὰ 
Ῥῆσαν 
γενομένῳ 
τῆς 
Ἰδουμαίας 
Ἰώσηπος 
ἀδελφὸς 
ὑπαντήσας 
συνεβούλευεν 
τοὺς 
πολλοὺς 
τῶν 
ἑπομένων 
ἀποφορτίσασθαι· 
μὴ 
γὰρ 
ἂν 
τοσοῦτον 
ὄχλον 
δέξασθαι 
τὴν 
Μασάδαν. 
ἦσαν 
δὲ 
ὑπὲρ 
τοὺς 
ἐννακισχιλίους. 
πεισθεὶς 
Ἡρώδης 
τοὺς 
μὲν 
βαρυτέρους 
τῆς 
χρείας 
διαφῆκεν 
ἀνὰ 
τὴν 
Ἰδουμαίαν 
δοὺς 
ἐφόδια, 
μετὰ 
δὲ 
τῶν 
ἀναγκαιοτάτων 
τοὺς 
ἀλκιμωτάτους 
κατασχὼν 
εἰς 
τὸ 
φρούριον 
διασώζεται. 
καταλιπὼν 
δὲ 
ἐνταῦθα 
ταῖς 
γυναιξὶν 
ὀκτακοσίους 
φύλακας 
καὶ 
διαρκῆ 
τὰ 
ἐπιτήδεια 
πρὸς 
πολιορκίαν 
αὐτὸς 
εἰς 
τὴν 
Ἀραβικὴν 
Πέτραν 
ἠπείγετο. 
Πάρθοι 
δʼ 
ἐν 
Ἱεροσολύμοις 
ἐφʼ 
ἁρπαγὴν 
τραπόμενοι 
τῶν 
φυγόντων 
εἰς 
τὰς 
οἰκίας 
εἰσέπιπτον 
καὶ 
τὸ 
βασίλειον 
ἀπεχόμενοι 
μόνων 
τῶν 
Ὑρκανοῦ 
χρημάτων· 
ἦν 
δʼ 
οὐ 
πλείω 
τριακοσίων 
ταλάντων. 
ἐπετύγχανον 
δὲ 
καὶ 
τῶν 
ἄλλων 
οὐχ 
ὅσοις 
ἤλπισαν· 
ὁ 
γὰρ 
Ἡρώδης 
ἐκ 
πολλοῦ 
τὴν 
ἀπιστίαν 
τῶν 
βαρβάρων 
ὑφορώμενος 
εἰς 
τὴν 
Ἰδουμαίαν 
τὰ 
λαμπρότατα 
τῶν 
κειμηλίων 
προανεσκεύαστο, 
καὶ 
τῶν 
αὐτῷ 
προσεχόντων 
ὁμοίως 
ἕκαστος. 
Πάρθοι 
δὲ 
μετὰ 
τὰς 
ἁρπαγὰς 
ἐπὶ 
τοσοῦτον 
ὕβρεως 
ἐχώρησαν 
ὡς 
ἐμπλῆσαι 
μὲν 
ἀκηρύκτου 
πολέμου 
τὴν 
χώραν 
ἅπασαν, 
ἀνάστατον 
δὲ 
ποιῆσαι 
τὴν 
Μαρισαίων 
πόλιν, 
μὴ 
μόνον 
δὲ 
καταστῆσαι 
βασιλέα 
Ἀντίγονον, 
ἀλλὰ 
καὶ 
παραδοῦναι 
αὐτῷ 
Φασάηλόν 
τε 
καὶ 
Ὑρκανὸν 
δεσμώτας 
αἰκίσασθαι. 
ὁ 
δὲ 
Ὑρκανοῦ 
μὲν 
προσπεσὼν 
αὐτὸς 
τὰ 
ὦτα 
λωβᾶται 
τοῖς 
ὀδοῦσιν, 
ὡς 
μηδὲ 
αὖθις 
ἐν 
μεταβολῇ 
ποτε 
δύναιτο 
τὴν 
ἀρχιερωσύνην 
ἀπολαβεῖν· 
δεῖ 
γὰρ 
ὁλοκλήρους 
ἀρχιερᾶσθαι· 
τῆς 
Φασαήλου 
δὲ 
ἀρετῆς 
ὑστερίζει 
φθάσαντος 
πέτρᾳ 
προσρῆξαι 
τὴν 
κεφαλήν, 
ὡς 
καὶ 
σιδήρου 
καὶ 
χειρῶν 
εἴργετο. 
κἀκεῖνος 
μὲν 
Ἡρώδου 
γνήσιον 
ἑαυτὸν 
ἀποδείξας 
ἀδελφὸν 
καὶ 
Ὑρκανὸν 
ἀγεννέστατον, 
ἀνδρειότατα 
θνήσκει 
ποιησάμενος 
τὴν 
καταστροφὴν 
τοῖς 
κατὰ 
τὸν 
βίον 
ἔργοις 
πρέπουσαν· 
κατέχει 
δὲ 
καὶ 
ἄλλος 
λόγος, 
ὡς 
ἀνενέγκαι 
μὲν 
ἐκ 
τῆς 
τότε 
πληγῆς, 
πεμφθεὶς 
δὲ 
ἰατρὸς 
ὑπʼ 
Ἀντιγόνου 
θεραπεῦσαι 
δῆθεν 
αὐτὸν 
ἐμπλήσειεν 
τὸ 
τραῦμα 
δηλητηρίων 
φαρμάκων 
καὶ 
διαφθείρειεν 
αὐτόν. 
ὁπότερον 
δʼ 
ἂν 
ἀληθὲς 
ᾖ, 
τὴν 
ἀρχὴν 
ἔχει 
λαμπράν. 
φασὶν 
γοῦν 
αὐτὸν 
καὶ 
πρὶν 
ἐκπνεῦσαι 
πυθόμενον 
παρὰ 
γυναίου 
τινὸς 
ὡς 
Ἡρώδης 
διαπεφεύγοι, 
“νῦν, 
εἰπεῖν, 
εὔθυμος 
ἄπειμι 
τὸν 
μετελευσόμενον 
τοὺς 
ἐχθροὺς 
καταλιπὼν 
ζῶντα.” 
Ὁ 
μὲν 
οὖν 
οὕτως 
τελευτᾷ. 
Πάρθοι 
δὲ 
καίτοι 
διημαρτηκότες 
ὧν 
μάλιστα 
ἐπεθύμουν 
γυναικῶν 
καθιστᾶσιν 
μὲν 
ἐν 
Ἱεροσολύμοις 
Ἀντιγόνῳ 
τὰ 
πράγματα, 
δεσμώτην 
δʼ 
Ὑρκανὸν 
ἀνάγουσιν 
εἰς 
τὴν 
Παρθυηνήν. 
Ἡρώδης 
δὲ 
συντονώτερον 
ἤλαυνεν 
εἰς 
τὴν 
Ἀραβίαν 
 ὡς 
ἔτι 
τἀδελφοῦ 
ζῶντος 
ἐπειγόμενος 
χρήματα 
παρὰ 
τοῦ 
βασιλέως 
λαβεῖν, 
οἷς 
μόνοις 
πείσειν 
ὑπὲρ 
Φασαήλου 
τὴν 
τῶν 
βαρβάρων 
ἤλπιζεν 
πλεονεξίαν. 
ἐλογίζετο 
γάρ, 
εἰ 
τῆς 
πατρῴας 
φιλίας 
ἀμνημονέστερος 
ὁ 
Ἄραψ 
γένοιτο 
καὶ 
τοῦ 
δοῦναι 
δωρεὰν 
μικρολογώτερος, 
δανείσασθαι 
παρʼ 
αὐτοῦ 
τὰ 
λύτρα 
ῥύσιον 
θεὶς 
τὸν 
τοῦ 
λυτρουμένου 
παῖδα· 
καὶ 
γὰρ 
ἐπήγετο 
τὸν 
ἀδελφιδοῦν 
ὄντα 
ἐτῶν 
ἑπτά· 
τάλαντα 
δʼ 
ἦν 
ἕτοιμος 
τριακόσια 
δοῦναι 
προστησάμενος 
Τυρίους 
παρακαλοῦντας. 
τὸ 
χρεὼν 
δʼ 
ἄρα 
τὴν 
αὐτοῦ 
σπουδὴν 
ἐφθάκει 
καὶ 
Φασαήλου 
τεθνηκότος 
εἰς 
κενὸν 
Ἡρώδης 
φιλάδελφος 
ἦν· 
οὐ 
μὴν 
οὐδὲ 
παρὰ 
Ἄραψιν 
εὑρίσκει 
φιλίαν 
οὖσαν. 
ὁ 
γοῦν 
βασιλεὺς 
αὐτῶν 
Μάλχος 
προπέμψας 
ἐκ 
τῆς 
χώρας 
κατὰ 
τάχος 
προσέτασσεν 
ἀναστρέφειν, 
προφάσει 
μὲν 
χρώμενος 
Πάρθοις, 
ἐπικηρυκεύσασθαι 
γὰρ 
αὐτοὺς 
ἐκβαλεῖν 
Ἡρώδην 
τῆς 
Ἀραβίας, 
τῷ 
δὲ 
ὄντι 
κατασχεῖν 
προαιρούμενος 
τὰ 
παρʼ 
Ἀντιπάτρου 
χρέα 
καὶ 
μηδὲν 
εἰς 
τὰς 
ἐκείνου 
δωρεὰς 
ἀντιπαρασχεῖν 
χρῄζουσιν 
τοῖς 
τέκνοις 
δυσωπεῖσθαι. 
συμβούλοις 
δʼ 
ἐχρῆτο 
τῆς 
ἀναιδείας 
τοῖς 
ὁμοίως 
ἀποστερεῖν 
τὰς 
Ἀντιπάτρου 
παρακαταθήκας 
θέλουσιν· 
ἦσαν 
δὲ 
τῶν 
περὶ 
αὐτὸν 
οἱ 
δυνατώτατοι. 
Ἡρώδης 
μὲν 
δὴ 
πολεμίους 
τοὺς 
Ἄραβας 
εὑρὼν 
διʼ 
ἃ 
φιλτάτους 
ἤλπισεν 
καὶ 
τοῖς 
ἀγγέλοις 
ἀποκρινάμενος 
ὡς 
ὑπηγόρευε 
τὸ 
 πάθος 
ὑπέστρεψεν 
ἐπʼ 
Αἰγύπτου. 
καὶ 
τὴν 
μὲν 
πρώτην 
ἑσπέραν 
κατά 
τι 
τῶν 
ἐπιχωρίων 
ἱερὸν 
αὐλίζεται 
τοὺς 
ὑπολειφθέντας 
ἀναλαβών, 
τῇ 
δʼ 
ἑξῆς 
εἰς 
Ῥινοκούρουρα 
προελθόντι 
τὰ 
περὶ 
τὴν 
τἀδελφοῦ 
τελευτὴν 
ἀπαγγέλλεται. 
προσλαβὼν 
δὲ 
πένθους 
ὅσον 
ἀπεθήκατο 
φροντίδων 
ᾔει 
προσωτέρω. 
καὶ 
δὴ 
βραδέως 
ὁ 
Ἄραψ 
μετανοήσας 
ἔπεμψεν 
διὰ 
τάχους 
τοὺς 
ἀνακαλέσοντας 
τὸν 
ὑβρισμένον. 
ἔφθανεν 
δὲ 
καὶ 
τούτους 
Ἡρώδης 
εἰς 
Πηλούσιον 
ἀφικόμενος, 
ἔνθα 
τῆς 
παρόδου 
μὴ 
τυγχάνων 
ὑπὸ 
τῶν 
ἐφορμούντων 
τοῖς 
ἡγεμόσιν 
ἐντυγχάνει· 
κἀκεῖνοι 
τήν 
τε 
φήμην 
καὶ 
τὸ 
ἀξίωμα 
τἀνδρὸς 
αἰδεσθέντες 
προπέμπουσιν 
αὐτὸν 
εἰς 
Ἀλεξάνδρειαν. 
ὁ 
δὲ 
παρελθὼν 
εἰς 
τὴν 
πόλιν 
ἐδέχθη 
μὲν 
λαμπρῶς 
ὑπὸ 
Κλεοπάτρας 
στρατηγὸν 
ἐλπιζούσης 
ἕξειν 
εἰς 
ἃ 
παρεσκευάζετο· 
διακρουσάμενος 
δὲ 
τὰς 
παρακλήσεις 
τῆς 
βασιλίδος 
καὶ 
μήτε 
τὴν 
ἀκμὴν 
τοῦ 
χειμῶνος 
ὑποδείσας 
μήτε 
τοὺς 
κατὰ 
τὴν 
Ἰταλίαν 
θορύβους 
ἐπὶ 
Ῥώμης 
ἔπλει. 
Κινδυνεύσας 
δὲ 
περὶ 
Παμφυλίαν 
καὶ 
τοῦ 
φόρτου 
τὸ 
πλεῖον 
ἐκβαλὼν 
μόλις 
εἰς 
Ῥόδον 
διασώζεται 
σφόδρα 
τῷ 
πρὸς 
Κάσσιον 
πολέμῳ 
τετρυχωμένην, 
δεχθεὶς 
ὑπὸ 
Πτολεμαίου 
καὶ 
Σαπφινίου 
τῶν 
φίλων. 
καίπερ 
δὲ 
ὢν 
ἐν 
ἀπορίᾳ 
χρημάτων 
ναυπηγεῖται 
τριήρη 
μεγίστην, 
ἐν 
ᾗ 
μετὰ 
τῶν 
φίλων 
εἰς 
Βρεντέσιον 
καταπλεύσας 
κἀκεῖθεν 
εἰς 
Ῥώμην 
ἐπειχθεὶς 
πρώτῳ 
διὰ 
τὴν 
πατρῴαν 
φιλίαν 
ἐνετύγχανεν 
Ἀντωνίῳ 
καὶ 
τάς 
τε 
αὐτοῦ 
καὶ 
τοῦ 
γένους 
συμφορὰς 
ἐκδιηγεῖτο, 
ὅτι 
τε 
τοὺς 
οἰκειοτάτους 
ἐν 
φρουρίῳ 
καταλιπὼν 
πολιορκουμένους 
διὰ 
χειμῶνος 
πλεύσειεν 
ἐπʼ 
αὐτὸν 
ἱκέτης. 
Ἀντωνίου 
δὲ 
ἥπτετο 
πρὸς 
τὴν 
μεταβολὴν 
οἶκτος, 
καὶ 
κατὰ 
μνήμην 
μὲν 
τῆς 
Ἀντιπάτρου 
ξενίας, 
τὸ 
δὲ 
ὅλον 
καὶ 
διὰ 
τὴν 
τοῦ 
παρόντος 
ἀρετὴν 
ἔγνω 
καὶ 
τότε 
βασιλέα 
καθιστᾶν 
Ἰουδαίων 
ὃν 
πρότερον 
αὐτὸς 
ἐποίησεν 
τετράρχην. 
ἐνῆγεν 
δὲ 
οὐκ 
ἔλαττον 
τῆς 
εἰς 
Ἡρώδην 
φιλοτιμίας 
ἡ 
πρὸς 
Ἀντίγονον 
διαφορά· 
τοῦτον 
γὰρ 
δὴ 
στασιώδη 
τε 
καὶ 
Ῥωμαίων 
ἐχθρὸν 
ὑπελάμβανεν. 
Καίσαρα 
μὲν 
οὖν 
εἶχεν 
ἑτοιμότερον 
αὐτοῦ 
τὰς 
Ἀντιπάτρου 
στρατείας 
ἀνανεούμενον, 
ἃς 
κατʼ 
Αἴγυπτον 
αὐτοῦ 
τῷ 
πατρὶ 
συνδιήνεγκεν, 
τήν 
τε 
ξενίαν 
καὶ 
τὴν 
ἐν 
ἅπασιν 
εὔνοιαν, 
ὁρῶντά 
γε 
μὴν 
καὶ 
τὸ 
Ἡρώδου 
δραστήριον· 
συνήγαγεν 
δὲ 
τὴν 
βουλήν, 
ἐν 
ᾗ 
Μεσσάλας 
καὶ 
μετʼ 
αὐτὸν 
Ἀτρατῖνος 
παραστησάμενοι 
τὸν 
Ἡρώδην 
τάς 
τε 
πατρῴας 
εὐεργεσίας 
καὶ 
τὴν 
αὐτοῦ 
πρὸς 
Ῥωμαίους 
εὔνοιαν 
διεξῄεσαν, 
ἀποδεικνύντες 
ἅμα 
καὶ 
πολέμιον 
τὸν 
Ἀντίγονον 
οὐ 
μόνον 
ἐξ 
ὧν 
διηνέχθη 
τάχιον, 
ἀλλʼ 
ὅτι 
καὶ 
τότε 
διὰ 
Πάρθων 
λάβοι 
τὴν 
ἀρχὴν 
Ῥωμαίους 
ὑπεριδών. 
τῆς 
δὲ 
συγκλήτου 
πρὸς 
ταῦτα 
κεκινημένης 
ὡς 
παρελθὼν 
Ἀντώνιος 
καὶ 
πρὸς 
τὸν 
κατὰ 
Πάρθων 
πόλεμον 
βασιλεύειν 
Ἡρώδην 
συμφέρειν 
ἔλεγεν, 
ἐπιψηφίζονται 
πάντες. 
λυθείσης 
δὲ 
τῆς 
βουλῆς 
Ἀντώνιος 
 μὲν 
καὶ 
Καῖσαρ 
μέσον 
ἔχοντες 
Ἡρώδην 
ἐξῄεσαν, 
προῆγον 
δὲ 
σὺν 
ταῖς 
ἄλλαις 
ἀρχαῖς 
οἱ 
ὕπατοι 
θύσοντές 
τε 
καὶ 
τὸ 
δόγμα 
ἀναθήσοντες 
εἰς 
τὸ 
Καπετώλιον. 
τὴν 
δὲ 
πρώτην 
Ἡρώδῃ 
τῆς 
βασιλείας 
ἡμέραν 
Ἀντώνιος 
εἱστία. 
Παρὰ 
δὲ 
τὸν 
χρόνον 
τοῦτον 
Ἀντίγονος 
ἐπολιόρκει 
τοὺς 
ἐν 
Μασάδᾳ, 
τοῖς 
μὲν 
ἄλλοις 
ἐπιτηδείοις 
διαρκουμένους, 
σπανίζοντας 
δὲ 
ὕδατος· 
διὸ 
καὶ 
Ἰώσηπος 
ἀδελφὸς 
Ἡρώδου 
σὺν 
διακοσίοις 
τῶν 
οἰκείων 
δρασμὸν 
ἐβουλεύετο 
εἰς 
Ἄραβας 
ἀκηκοὼς 
τῶν 
εἰς 
Ἡρώδην 
ἁμαρτημάτων 
Μάλχῳ 
μεταμέλειν. 
κἂν 
ἔφθη 
καταλιπὼν 
τὸ 
φρούριον, 
εἰ 
μὴ 
περὶ 
τὴν 
νύκτα 
τῆς 
ἐξόδου 
συνέβη 
πλεῖστον 
ὗσαι· 
τῶν 
γὰρ 
ἐκδοχείων 
ὕδατος 
ἀναπλησθέντων 
οὐκέτʼ 
ἔχρῃζεν 
φυγῆς, 
ἀλλʼ 
ἐπεξῄεσαν 
ἤδη 
τοῖς 
περὶ 
τὸν 
Ἀντίγονον 
καὶ 
τὰ 
μὲν 
φανερῶς 
συμπλεκόμενοι, 
τὰ 
δὲ 
λοχῶντες 
συχνοὺς 
διέφθειρον. 
οὐ 
μὴν 
ἐν 
ἅπασιν 
εὐστόχουν, 
ἔστιν 
δʼ 
ὅπου 
καὶ 
αὐτοὶ 
πταίοντες 
ἀνέστρεφον. 
Κἀν 
τούτῳ 
Βεντίδιος 
ὁ 
Ῥωμαίων 
στρατηγὸς 
πεμφθεὶς 
ἐκ 
Συρίας 
Πάρθους 
ἀνείργειν 
μετʼ 
ἐκείνους 
εἰς 
Ἰουδαίαν 
παρέβαλεν 
λόγῳ 
μὲν 
ὡς 
βοηθήσων 
τοῖς 
περὶ 
Ἰώσηπον, 
ἔργῳ 
δʼ 
Ἀντίγονον 
ἀργυριούμενος. 
ἔγγιστα 
γοῦν 
Ἱεροσολύμων 
αὐλισάμενος 
ὡς 
ἐνεπλήσθη 
χρημάτων, 
αὐτὸς 
μὲν 
ἀνεχώρει 
μετὰ 
τῆς 
πλείστης 
δυνάμεως, 
Σίλωνα 
δὲ 
σὺν 
μέρει 
καταλέλοιπεν, 
ὡς 
μὴ 
κατάφωρον 
τὸ 
λῆμμα 
ποιήσειεν 
πάντας 
ἀπαναστήσας. 
Ἀντίγονος 
δὲ 
πάλιν 
ἐλπίζων 
Πάρθους 
ἐπαμυνεῖν 
καὶ 
Σίλωνα 
τέως 
ἐθεράπευεν, 
ὡς 
μηδὲν 
ἐνοχλοίη 
πρὸ 
τῆς 
ἐλπίδος. 
Ἤδη 
δὲ 
Ἡρώδης 
καταπεπλευκὼς 
ἀπὸ 
τῆς 
Ἰταλίας 
εἰς 
Πτολεμαΐδα 
καὶ 
συναγηοχὼς 
δύναμιν 
οὐκ 
ὀλίγην 
ξένων 
τε 
καὶ 
ὁμοφύλων 
ἤλαυνεν 
διὰ 
τῆς 
Γαλιλαίας 
ἐπʼ 
Ἀντίγονον 
συλλαμβανόντων 
Βεντιδίου 
καὶ 
Σίλωνος, 
οὓς 
Δέλλιος 
ὑπʼ 
Ἀντωνίου 
πεμφθεὶς 
Ἡρώδην 
συγκαταγαγεῖν 
ἔπεισεν. 
ἐτύγχανεν 
δὲ 
Βεντίδιος 
μὲν 
ἐν 
ταῖς 
πόλεσιν 
τὰς 
διὰ 
Πάρθους 
ταραχὰς 
καθιστάμενος, 
Σίλων 
δὲ 
ἐν 
Ἰουδαίᾳ 
χρήμασιν 
ὑπʼ 
Ἀντιγόνου 
διεφθαρμένος. 
οὐ 
μὴν 
Ἡρώδης 
ἰσχύος 
ἠπόρει, 
προϊόντι 
δʼ 
αὐτῷ 
καθʼ 
ἡμέραν 
ηὐξεῖτο 
τὰ 
τῆς 
δυνάμεως, 
καὶ 
πλὴν 
ὀλίγων 
πᾶσα 
ἡ 
Γαλιλαία 
προσέθετο. 
προύκειτο 
μὲν 
οὖν 
τὸ 
ἀναγκαιότατον 
ἀγώνισμα 
Μασάδα 
καὶ 
τὸ 
ῥύσασθαι 
πρῶτον 
τοὺς 
οἰκείους 
ἐκ 
τῆς 
πολιορκίας, 
γίνεται 
δʼ 
ἐμπόδιον 
Ἰόππη· 
ταύτην 
γὰρ 
ἐχρῆν 
πολεμίαν 
οὖσαν 
ἐξελεῖν 
πρότερον, 
ὡς 
μὴ 
χωροῦντος 
ἐπὶ 
Ἱεροσολύμων 
κατὰ 
νώτου 
τι 
τοῖς 
ἐχθροῖς 
ἔρυμα 
καταλείποιτο. 
συνῆπτεν 
δὲ 
καὶ 
Σίλων 
ἀσμένως 
τῆς 
ἀπαναστάσεως 
πρόφασιν 
εὑρών, 
ᾧ 
προσέκειντο 
Ἰουδαῖοι 
διώκοντες. 
ἐπὶ 
τούτους 
Ἡρώδης 
ἐκδραμὼν 
μετʼ 
ὀλίγου 
στίφους 
τρέπεται 
ταχέως 
καὶ 
Σίλωνα 
διασώζει 
κακῶς 
ἀμυνόμενον. 
Ἔπειτα 
Ἰόππην 
ἑλὼν 
πρὸς 
τὴν 
Μασάδα 
ῥυσόμενος 
τοὺς 
οἰκείους 
ἠπείγετο. 
καὶ 
τῶν 
ἐπιχωρίων 
οὓς 
μὲν 
πατρῴα 
φιλία 
προσῆγεν, 
οὓς 
δὲ 
τὸ 
αὐτοῦ 
κλέος, 
οὓς 
δὲ 
τῆς 
ἐξ 
ἀμφοῖν 
εὐεργεσίας 
ἀμοιβή, 
πλείστους 
γε 
μὴν 
ἐλπὶς 
ὡς 
ἐκ 
βασιλέως 
βεβαίου, 
 δυσκίνητός 
τε 
ἤδη 
δύναμις 
ἤθροιστο. 
προϊόντα 
δʼ 
Ἀντίγονος 
ἐνήδρευεν 
τὰ 
ἐπιτήδεια 
τῶν 
παρόδων 
προλοχίζων, 
ἐν 
οἷς 
οὐδὲν 
ἢ 
μικρὰ 
τοὺς 
πολεμίους 
ἔβλαπτεν. 
Ἡρώδης 
δὲ 
τοὺς 
ἐκ 
Μασάδας 
οἰκείους 
παραλαβὼν 
ῥᾳδίως 
καὶ 
Ῥῆσαν 
τὸ 
φρούριον 
ᾔει 
πρὸς 
τὰ 
Ἱεροσόλυμα· 
συνῆπτε 
δʼ 
αὐτῷ 
τὸ 
μετὰ 
Σίλωνος 
στρατιωτικὸν 
καὶ 
πολλοὶ 
τῶν 
ἐκ 
τῆς 
πόλεως 
τὴν 
ἰσχὺν 
καταπλαγέντες. 
Στρατοπεδευσαμένους 
δὲ 
κατὰ 
τὸ 
πρὸς 
δύσιν 
κλίμα 
τοῦ 
ἄστεος 
οἱ 
ταύτῃ 
φύλακες 
ἐτόξευόν 
τε 
καὶ 
ἐξηκόντιζον 
αὐτούς, 
ἄλλοι 
δὲ 
κατὰ 
στῖφος 
ἐκθέοντες 
ἀπεπειρῶντο 
τῶν 
προτεταγμένων. 
Ἡρώδης 
δὲ 
τὸ 
μὲν 
πρῶτον 
κηρύσσειν 
περὶ 
τὸ 
τεῖχος 
ἐκέλευεν 
ὡς 
ἐπʼ 
ἀγαθῷ 
τε 
παρείη 
τοῦ 
δήμου 
καὶ 
ἐπὶ 
σωτηρίᾳ 
τῆς 
πόλεως, 
μηδὲν 
μηδὲ 
τοὺς 
φανεροὺς 
ἐχθροὺς 
ἀμυνούμενος, 
δώσων 
δὲ 
καὶ 
τοῖς 
διαφορωτάτοις 
ἀμνηστίαν. 
ἐπεὶ 
δὲ 
ἀντιπαρηγοροῦντες 
οἱ 
περὶ 
τὸν 
Ἀντίγονον 
οὔτε 
κατακούειν 
τῶν 
κηρυγμάτων 
εἴων 
τινὰς 
οὔτε 
μεταβάλλεσθαι, 
τὸ 
λοιπὸν 
ἀμύνεσθαι 
τοὺς 
ἀπὸ 
τοῦ 
τείχους 
ἐπέτρεπεν 
τοῖς 
σφετέροις· 
οἱ 
δὲ 
ταχέως 
ἅπαντας 
ἀπὸ 
τῶν 
πύργων 
ἐτρέψαντο 
τοῖς 
βέλεσιν. 
Ἔνθα 
δὴ 
καὶ 
Σίλων 
ἀπεκαλύψατο 
τὴν 
δωροδοκίαν· 
ἐπισκευασάμενος 
γὰρ 
πολλοὺς 
τῶν 
στρατιωτῶν 
σπάνιν 
ἐπιτηδείων 
ἀναβοᾶν 
καὶ 
χρήματα 
εἰς 
τροφὰς 
ἀπαιτεῖν 
ἀπάγειν 
τε 
σφᾶς 
χειμεριοῦντας 
εἰς 
τοὺς 
ἰδίους 
τόπους, 
ἐπειδὴ 
τὰ 
περὶ 
τὴν 
πόλιν 
 ἦν 
ἔρημα 
πάντα 
τῶν 
περὶ 
Ἀντίγονον 
προανεσκευασμένων, 
ἐκίνει 
τε 
τὸ 
στρατόπεδον 
καὶ 
ἀναχωρεῖν 
ἐπειρᾶτο. 
Ἡρώδης 
δʼ 
ἐντυγχάνων 
τοῖς 
τε 
ὑπὸ 
τὸν 
Σίλωνα 
ἡγεμόσιν 
καὶ 
κατὰ 
πλῆθος 
τοῖς 
στρατιώταις 
ἐδεῖτο 
μὴ 
καταλιπεῖν 
αὐτὸν 
ὑπό 
τε 
Καίσαρος 
καὶ 
Ἀντωνίου 
καὶ 
τῆς 
συγκλήτου 
προπεμφθέντα· 
λύσειν 
γὰρ 
αὐθημερὸν 
αὐτῶν 
τὰς 
ἀπορίας. 
καὶ 
μετὰ 
τὴν 
δέησιν 
[εὐθέως] 
ὁρμήσας 
αὐτὸς 
εἰς 
τὴν 
χώραν 
τοσαύτην 
αὐτοῖς 
ἐπιτηδείων 
ἀφθονίαν 
ἐκόμισεν, 
ὡς 
πάσας 
ἀποκόψαι 
τὰς 
Σίλωνος 
προφάσεις, 
εἴς 
τε 
τὰς 
ἑξῆς 
ἡμέρας 
μὴ 
διαλιπεῖν 
τὴν 
χορηγίαν 
προνοούμενος 
ἐπέστελλεν 
τοῖς 
περὶ 
Σαμάρειαν, 
ᾠκείωτο 
δʼ 
ἡ 
πόλις 
αὐτῷ, 
σῖτον 
καὶ 
οἶνον 
καὶ 
ἔλαιον 
καὶ 
βοσκήματα 
κατάγειν 
εἰς 
Ἱεριχοῦντα. 
ταῦτʼ 
ἀκούσας 
Ἀντίγονος 
διέπεμψεν 
περὶ 
τὴν 
χώραν 
εἴργειν 
καὶ 
λοχᾶν 
τοὺς 
σιτηγοὺς 
κελεύων. 
οἱ 
δʼ 
ὑπήκουον, 
καὶ 
πολὺ 
πλῆθος 
ὁπλιτῶν 
ὑπὲρ 
τὴν 
Ἱεριχοῦντα 
συνηθροίσθη· 
διεκαθέζοντο 
δὲ 
ἐπὶ 
τῶν 
ὀρῶν 
παραφυλάσσοντες 
τοὺς 
τὰ 
ἐπιτήδεια 
ἐκκομίζοντας. 
οὐ 
μὴν 
Ἡρώδης 
ἠρέμει, 
δέκα 
δὲ 
σπείρας 
ἀναλαβών, 
ὧν 
πέντε 
μὲν 
Ῥωμαίων 
πέντε 
δὲ 
Ἰουδαίων 
ἦσαν 
ἔχουσαι 
καὶ 
μισθοφόρους 
μιγάδας 
πρὸς 
οἷς 
ὀλίγους 
τῶν 
ἱππέων, 
ἐπὶ 
τὴν 
Ἱεριχοῦντα 
παραγίνεται, 
καὶ 
τὴν 
μὲν 
πόλιν 
καταλελειμμένην 
εὑρίσκει, 
πεντακοσίους 
δὲ 
τὰ 
ἄκρα 
κατειληφότας 
σὺν 
γυναιξὶν 
καὶ 
γενεαῖς. 
αὐτοὺς 
μὲν 
οὖν 
ἀπολύει 
λαβών, 
Ῥωμαῖοι 
δʼ 
εἰσπεσόντες 
τὸ 
λοιπὸν 
ἄστυ 
διήρπασαν 
πλήρεις 
καταλαμβάνοντες 
τὰς 
οἰκίας 
παντοίων 
κειμηλίων. 
Ἱεριχοῦντος 
μὲν 
οὖν 
φρουρὰν 
ὁ 
βασιλεὺς 
καταλιπὼν 
ὑπέστρεψεν 
καὶ 
χειμεριοῦσαν 
τὴν 
Ῥωμαίων 
στρατιὰν 
εἰς 
τὰς 
προσκεχωρηκυίας 
διαφῆκεν 
Ἰδουμαίαν 
καὶ 
Γαλιλαίαν 
καὶ 
Σαμάρειαν. 
ἐπέτυχεν 
δὲ 
καὶ 
Ἀντίγονος 
παρὰ 
τῆς 
Σίλωνος 
δωροδοκίας 
ὑποδέξασθαι 
τοῦ 
στρατοῦ 
μοῖραν 
ἐν 
Λύδδοις 
θεραπεύων 
Ἀντώνιον. 
Καὶ 
Ῥωμαῖοι 
μὲν 
ἐν 
ἀφθόνοις 
διῆγον 
ἀνειμένοι 
τῶν 
ὅπλων, 
Ἡρώδης 
δʼ 
οὐκ 
ἠρέμει, 
ἀλλὰ 
τὴν 
μὲν 
Ἰδουμαίαν 
δισχιλίοις 
πεζοῖς 
καὶ 
τετρακοσίοις 
ἱππεῦσιν 
διαλαμβάνει 
πέμψας 
τὸν 
ἀδελφὸν 
Ἰώσηπον, 
ὡς 
μή 
τι 
νεωτερισθείη 
πρὸς 
Ἀντίγονον 
αὐτὸς 
δὲ 
τὴν 
μητέρα 
καὶ 
ὅσους 
ἐκ 
Μασάδας 
οἰκείους 
ἐξήγαγεν 
μεταγαγὼν 
εἰς 
Σαμάρειαν 
καὶ 
καταστησάμενος 
ἀσφαλῶς 
ᾔει 
τὰ 
λοιπὰ 
τῆς 
Γαλιλαίας 
καταστρεψόμενος 
καὶ 
τὰς 
Ἀντιγόνου 
φρουρὰς 
ἐξελάσων. 
Πρὸς 
δὲ 
τὴν 
Σέπφωριν 
ἐν 
νιφετῷ 
σφοδροτάτῳ 
διανύσας 
ἀκονιτὶ 
παραλαμβάνει 
τὴν 
πόλιν 
πρὸ 
τῆς 
ἐφόδου 
τῶν 
φυλάκων 
ἐκφυγόντων. 
ἔνθα 
τοὺς 
ἑπομένους 
ὑπὸ 
τοῦ 
χειμῶνος 
κακωθέντας 
ἀναλαβών, 
πολλὴ 
δʼ 
ἦν 
ἀφθονία 
τῶν 
ἐπιτηδείων, 
ἐπὶ 
τοὺς 
ἐν 
τοῖς 
σπηλαίοις 
ὥρμητο 
λῃστάς, 
οἳ 
πολλὴν 
τῆς 
χώρας 
κατατρέχοντες 
οὐκ 
ἐλάττω 
κακὰ 
πολέμου 
διετίθεσαν 
τοὺς 
ἐπιχωρίους. 
προπέμψας 
δὲ 
πεζῶν 
τρία 
τέλη 
καὶ 
μίαν 
ἴλην 
ἱππέων 
πρὸς 
Ἄρβηλα 
κώμην 
αὐτὸς 
μετὰ 
τεσσαράκοντα 
ἡμέρας 
ἐπῆλθεν 
μετὰ 
τῆς 
λοιπῆς 
δυνάμεως. 
οὐ 
μὴν 
πρὸς 
τὴν 
ἔφοδον 
ἔδεισαν 
οἱ 
πολέμιοι, 
μετὰ 
δὲ 
τῶν 
ὅπλων 
ἀπήντων 
ἐμπειρίαν 
μὲν 
πολεμικὴν 
ἔχοντες, 
τὸ 
δὲ 
θράσος 
λῃστρικόν. 
συμβαλόντες 
γοῦν 
τῷ 
σφετέρῳ 
δεξιῷ 
τὸ 
εὐώνυμον 
κέρας 
τῶν 
Ἡρώδου 
τρέπονται. 
περιελθὼν 
δὲ 
ταχέως 
Ἡρώδης 
ἐκ 
τοῦ 
καθʼ 
 ἑαυτὸν 
δεξιοῦ 
προσεβοήθει 
καὶ 
τὸ 
μὲν 
οἰκεῖον 
ἐπέστρεφεν 
ἐκ 
τῆς 
φυγῆς, 
τοῖς 
δὲ 
διώκουσιν 
ἐμπίπτων 
ἀνέκοπτεν 
τὴν 
ὁρμὴν 
μέχρι 
τὰς 
κατὰ 
στόμα 
προσβολὰς 
μὴ 
φέροντες 
ἐξέκλιναν. 
Ὁ 
δὲ 
ἕως 
Ἰορδάνου 
κτείνων 
εἵπετο 
καὶ 
πολὺ 
μὲν 
αὐτῶν 
μέρος 
διέφθειρεν, 
οἱ 
λοιποὶ 
δʼ 
ὑπὲρ 
τὸν 
ποταμὸν 
ἐσκεδάσθησαν, 
ὥστε 
τὴν 
Γαλιλαίαν 
ἐκκεκαθάρθαι 
φόβων, 
πλὴν 
καθόσον 
οἱ 
τοῖς 
σπηλαίοις 
ἐμφωλεύοντες 
ὑπελείποντο· 
κἀπὶ 
τούτοις 
ἔδει 
διατριβῆς. 
διὸ 
δὴ 
πρῶτον 
τοῖς 
στρατιώταις 
τὰς 
ἐκ 
τῶν 
πεπονημένων 
ἐπικαρπίας 
ἀπεδίδου 
διανέμων 
ἑκάστῳ 
δραχμὰς 
ἑκατὸν 
πεντήκοντα 
ἀργυρίου 
καὶ 
τοῖς 
ἡγεμόσιν 
πολυπλασίονα 
διέπεμψεν 
εἰς 
οὓς 
ἐχειμέριζον 
σταθμούς. 
Φερώρᾳ 
δὲ 
τῷ 
νεωτάτῳ 
τῶν 
ἀδελφῶν 
ἐπέστελλεν 
τῆς 
τε 
ἀγορᾶς 
αὐτοῖς 
ποιεῖσθαι 
πρόνοιαν 
καὶ 
τειχίζειν 
Ἀλεξάνδρειον. 
κἀκεῖνος 
ἀμφοτέρων 
ἐπεμελήθη. 
Ἐν 
δὲ 
τούτῳ 
περὶ 
μὲν 
Ἀθήνας 
διῆγεν 
Ἀντώνιος, 
Βεντίδιος 
δὲ 
ἐπὶ 
τὸν 
πρὸς 
Πάρθους 
πόλεμον 
Σίλωνά 
τε 
καὶ 
Ἡρώδην 
μετεπέμπετο 
καταστήσασθαι 
πρότερον 
ἐπιστέλλων 
τὰ 
περὶ 
Ἰουδαίαν. 
Ἡρώδης 
δὲ 
ἀσμένως 
Σίλωνα 
πρὸς 
Βεντίδιον 
ἀπολύσας 
αὐτὸς 
ἐπὶ 
τοὺς 
ἐν 
τοῖς 
σπηλαίοις 
ἐστράτευσεν. 
τὰ 
δὲ 
σπήλαια 
ταῦτα 
πρὸς 
ἀποκρήμνοις 
ὄρεσιν 
ἦν 
οὐδαμόθεν 
προσιτά, 
πλαγίας 
δὲ 
ἀνόδους 
μόνον 
ἔχοντα 
στενοτάτας. 
ἡ 
δὲ 
κατὰ 
μέτωπον 
αὐτῶν 
πέτρα 
κατέτεινεν 
εἰς 
βαθυτάτας 
φάραγγας 
ὄρθιος 
ἐπιρρέπουσα 
ταῖς 
χαράδραις, 
ὥστε 
τὸν 
βασιλέα 
μέχρι 
πολλοῦ 
μὲν 
ἀπορεῖν 
πρὸς 
τὸ 
ἀμήχανον 
τοῦ 
τόπου, 
τελευταῖον 
δʼ 
ἐπινοίᾳ 
χρήσασθαι 
σφαλερωτάτῃ. 
τοὺς 
 γοῦν 
ἀλκίμους 
καθιμῶν 
ἐν 
λάρναξιν 
ἐνίει 
τοῖς 
στομίοις, 
οἱ 
δὲ 
ἀπέσφαττόν 
τε 
αὐτοὺς 
σὺν 
γενεαῖς 
καὶ 
πῦρ 
ἐνίεσαν 
τοῖς 
ἀμυνομένοις. 
βουληθεὶς 
δὲ 
ἐξ 
αὐτῶν 
καὶ 
περισῶσαί 
τινας 
Ἡρώδης 
ἐκήρυξεν 
ἀναχωρεῖν 
πρὸς 
αὐτόν. 
τῶν 
δὲ 
ἐθελουσίως 
μὲν 
οὐδεὶς 
προσέθετο, 
καὶ 
τῶν 
βιαζομένων 
δὲ 
πολλοὶ 
τῆς 
αἰχμαλωσίας 
προείλοντο 
θάνατον. 
ἔνθα 
καὶ 
τῶν 
γηραιῶν 
τις 
ἑπτὰ 
παίδων 
πατὴρ 
μετὰ 
τῆς 
μητρὸς 
δεομένους 
τοὺς 
παῖδας 
ἐπιτρέψαι 
σφίσιν 
ἐξελθεῖν 
ἐπὶ 
δεξιᾷ 
κτείνει 
τρόπῳ 
τοιῷδε· 
καθʼ 
ἕνα 
προϊέναι 
κελεύσας 
αὐτὸς 
ἵστατο 
ἐπὶ 
τὸ 
στόμιον 
καὶ 
τὸν 
ἀεὶ 
προϊόντα 
τῶν 
υἱῶν 
ἀπέσφαττεν. 
ἐξ 
ἀπόπτου 
δὲ 
Ἡρώδης 
ἐπιβλέπων 
τῷ 
τε 
πάθει 
συνείχετο 
καὶ 
τῷ 
πρεσβύτῃ 
δεξιὰν 
ὤρεγεν 
φείσασθαι 
τῶν 
τέκνων 
παρακαλῶν. 
ὁ 
δὲ 
πρὸς 
οὐδὲν 
ἐνδοὺς 
τῶν 
λεγομένων 
ἀλλὰ 
καὶ 
προσονειδίσας 
τὸν 
Ἡρώδην 
εἰς 
ταπεινότητα 
ἐπὶ 
τοῖς 
παισὶν 
ἀναιρεῖ 
καὶ 
τὴν 
γυναῖκα 
καὶ 
καταβαλὼν 
κατὰ 
τοῦ 
κρημνοῦ 
τοὺς 
νεκροὺς 
τελευταῖον 
ἑαυτὸν 
ἔρριψεν. 
Χειροῦται 
μὲν 
οὕτως 
τὰ 
σπήλαια 
καὶ 
τοὺς 
ἐν 
αὐτοῖς 
Ἡρώδης· 
καταλιπὼν 
δὲ 
τοῦ 
στρατοῦ 
μοῖραν 
ὅσην 
ἀποχρήσειν 
ὑπελάμβανεν 
πρὸς 
τὰς 
ἐπαναστάσεις 
καὶ 
Θολεμαῖον 
ἐπʼ 
αὐτῆς 
ἐπὶ 
Σαμαρείας 
ὑπέστρεφεν, 
ὁπλίτας 
μὲν 
τρισχιλίους 
ἱππεῖς 
δʼ 
ἄγων 
ἑξακοσίους 
ἐπʼ 
Ἀντίγονον. 
ἔνθα 
πρὸς 
τὴν 
ἀποχώρησιν 
αὐτοῦ 
λαβόντες 
ἄδειαν 
οἷς 
ἔθος 
ἦν 
θορυβεῖν 
τὴν 
Γαλιλαίαν 
κτείνουσιν 
μὲν 
Θολεμαῖον 
τὸν 
στρατηγὸν 
ἀδοκήτως 
προσπεσόντες, 
ἐπόρθουν 
δὲ 
τὴν 
χώραν 
ποιούμενοι 
τὰς 
ἀναφυγὰς 
εἰς 
τὰ 
ἕλη 
καὶ 
τὰ 
δυσερεύνητα 
τῶν 
χωρίων. 
πυθόμενος 
δὲ 
Ἡρώδης 
τὴν 
ἐπανάστασιν 
διὰ 
τάχους 
ἐπεβοήθει 
καὶ 
πολὺ 
μὲν 
αὐτῶν 
πλῆθος 
 διαφθείρει, 
τὰ 
φρούρια 
δὲ 
πάντα 
πολιορκίαις 
ἐξελὼν 
ἐπιτίμιον 
τῆς 
μεταβολῆς 
εἰσεπράξατο 
παρὰ 
τῶν 
πόλεων 
ἑκατὸν 
τάλαντα. 
Ἤδη 
δὲ 
Πάρθων 
μὲν 
ἐξεληλαμένων, 
ἀνῃρημένου 
δὲ 
Πακόρου 
Βεντίδιος 
ἐπιστείλαντος 
Ἀντωνίου 
πέμπει 
συμμάχους 
Ἡρώδῃ 
κατʼ 
Ἀντιγόνου 
χιλίους 
ἱππεῖς 
καὶ 
δύο 
τάγματα. 
τούτων 
δὲ 
τὸν 
στρατηγὸν 
Μαχαιρᾶν 
Ἀντίγονος 
ἱκέτευσεν 
διʼ 
ἐπιστολῶν 
ἑαυτῷ 
βοηθὸν 
ἀφικέσθαι 
πολλά 
τε 
περὶ 
τῆς 
Ἡρώδου 
βίας 
ἀποδυρόμενος 
καὶ 
χρήματα 
δώσειν 
ὑπισχνούμενος. 
ὁ 
δέ, 
οὐ 
γὰρ 
κατεφρόνει 
τοῦ 
πέμψαντος 
ἄλλως 
τε 
καὶ 
πλείονʼ 
Ἡρώδου 
διδόντος, 
εἰς 
μὲν 
τὴν 
προδοσίαν 
οὐχ 
ὑπήκουσεν, 
ὑποκρινόμενος 
δὲ 
φιλίαν 
κατάσκοπος 
ᾔει 
τῶν 
Ἀντιγόνου 
πραγμάτων 
Ἡρώδῃ 
μὴ 
πεισθεὶς 
ἀποτρέποντι. 
προαισθόμενος 
δʼ 
αὐτοῦ 
τὴν 
διάνοιαν 
Ἀντίγονος 
τήν 
τε 
πόλιν 
ἀπέκλεισεν 
καὶ 
ἀπὸ 
τῶν 
τειχῶν 
ὡς 
πολέμιον 
ἠμύνατο, 
μέχρις 
αἰδούμενος 
Μαχαιρᾶς 
εἰς 
Ἀμμαοῦντα 
πρὸς 
Ἡρώδην 
ἀναχωρεῖ 
καὶ 
πρὸς 
τὴν 
διαμαρτίαν 
θυμούμενος 
ὅσοις 
ἐπετύγχανεν 
Ἰουδαίοις 
ἀνῄρει, 
μηδεμίαν 
τῶν 
Ἡρωδείων 
φειδὼ 
ποιούμενος, 
ἀλλʼ 
ὡς 
Ἀντιγονείοις 
χρώμενος 
ἅπασιν. 
Ἐφʼ 
οἷς 
χαλεπήνας 
Ἡρώδης 
ὥρμησεν 
μὲν 
ἀμύνασθαι 
Μαχαιρᾶν 
ὡς 
πολέμιον, 
κρατήσας 
δὲ 
τῆς 
ὀργῆς 
ἤλαυνεν 
πρὸς 
Ἀντώνιον 
κατηγορήσων 
τῆς 
Μαχαιρᾶ 
παρανομίας. 
ὁ 
δʼ 
ἐν 
διαλογισμῷ 
τῶν 
ἡμαρτημένων 
γενόμενος 
ταχέως 
μεταδιώκει 
τε 
τὸν 
βασιλέα 
καὶ 
πολλὰ 
δεηθεὶς 
ἑαυτῷ 
διαλλάττει. 
οὐ 
μὴν 
Ἡρώδης 
ἐπαύσατο 
τῆς 
 πρὸς 
Ἀντώνιον 
ὁρμῆς· 
ἀκηκοὼς 
δʼ 
αὐτὸν 
μετὰ 
πολλῆς 
δυνάμεως 
προσπολεμοῦντα 
Σαμοσάτοις, 
πόλις 
δʼ 
ἐστὶν 
Εὐφράτου 
πλησίον 
καρτερά, 
θᾶττον 
ἠπείγετο 
τὸν 
καιρὸν 
ἐπιτήδειον 
ὁρῶν 
πρός 
τε 
ἐπίδειξιν 
ἀνδρείας 
καὶ 
τοῦ 
μᾶλλον 
ἀρέσασθαι 
τὸν 
Ἀντώνιον. 
γίνεται 
γοῦν 
ἐπελθὼν 
τέλος 
αὐτοῖς 
τῆς 
πολιορκίας, 
πολλοὺς 
μὲν 
τῶν 
βαρβάρων 
ἀποκτείνας, 
πολλὴν 
δὲ 
ἀποτεμόμενος 
λείαν, 
ὥστε 
τὸν 
μὲν 
Ἀντώνιον 
θαυμάζοντα 
καὶ 
πάλαι 
τῆς 
ἀρετῆς 
αὐτὸν 
τότε 
μᾶλλον 
οὕτως 
ἔχειν 
καὶ 
προσθεῖναι 
πολὺ 
ταῖς 
τε 
ἄλλαις 
τιμαῖς 
αὐτοῦ 
καὶ 
ταῖς 
εἰς 
τὴν 
βασιλείαν 
ἐλπίσιν, 
Ἀντίοχον 
δὲ 
τὸν 
βασιλέα 
ἀναγκασθῆναι 
παραδοῦναι 
τὰ 
Σαμόσατα. 
Κἀν 
τούτῳ 
θραύεται 
τὰ 
κατὰ 
τὴν 
Ἰουδαίαν 
Ἡρώδου 
πράγματα. 
κατελελοίπει 
μὲν 
γὰρ 
Ἰώσηπον 
τὸν 
ἀδελφὸν 
ἐπὶ 
τῶν 
ὅλων 
παραγγείλας 
μηδὲν 
μέχρι 
τῆς 
ὑποστροφῆς 
αὐτοῦ 
παρακινεῖν 
πρὸς 
Ἀντίγονον· 
οὐ 
γὰρ 
δὴ 
βέβαιον 
εἶναι 
Μαχαιρῶν 
σύμμαχον 
ἐξ 
ὧν 
ἔδρασεν. 
ὁ 
δὲ 
ὡς 
ἤκουσεν 
ὄντα 
πορρωτάτω 
τὸν 
ἀδελφόν, 
ἀμελήσας 
τῶν 
παραγγελμάτων 
ἐπὶ 
Ἱεριχοῦντος 
ἐχώρει 
μετὰ 
πέντε 
σπειρῶν, 
ἃς 
συνέπεμψεν 
Μαχαιρᾶς· 
ᾔει 
δὲ 
τὸν 
σῖτον 
ἁρπάσων 
ἐν 
ἀκμῇ 
τοῦ 
θέρους. 
ἐπιθεμένων 
δὲ 
ἐν 
τοῖς 
ὄρεσιν 
καὶ 
ταῖς 
δυσχωρίαις 
τῶν 
ἐναντίων 
αὐτός 
τε 
θνήσκει 
μάλα 
γενναῖος 
ἐν 
τῇ 
μάχῃ 
φανείς, 
καὶ 
τὸ 
Ῥωμαϊκὸν 
πᾶν 
διαφθείρεται· 
νεοσύλλεκτοι 
γὰρ 
ἦσαν 
ἐκ 
τῆς 
Συρίας 
αἱ 
σπεῖραι, 
καὶ 
οὐδὲν 
αὐταῖς 
ἐνεκέκρατο 
τῶν 
πάλαι 
στρατιωτῶν 
καλουμένων 
ἐπαμύνειν 
τοῖς 
ἀπείροις 
πολέμου 
δυνάμενον. 
Ἀντιγόνῳ 
δὲ 
οὐκ 
ἀπέχρησεν 
ἡ 
νίκη, 
προῆλθεν 
δὲ 
εἰς 
τοσοῦτον 
ὀργῆς, 
ὥστε 
καὶ 
νεκρὸν 
αἰκίσασθαι 
τὸν 
Ἰώσηπον· 
κρατήσας 
γοῦν 
 τῶν 
σωμάτων 
ἀποτέμνει 
τὴν 
κεφαλὴν 
αὐτοῦ, 
καίτοι 
πεντήκοντα 
τάλαντα 
λύτρον 
αὐτῆς 
Φερώρα 
τἀδελφοῦ 
διδόντος. 
τὰ 
δὲ 
τῆς 
Γαλιλαίας 
μετὰ 
τὴν 
Ἀντιγόνου 
νίκην 
ἐνεωτερίσθη 
εἰς 
τοσοῦτον, 
ὥστε 
τοὺς 
τὰ 
Ἡρώδου 
φρονοῦντας 
τῶν 
δυνατῶν 
προαγαγόντες 
εἰς 
τὴν 
λίμνην 
κατέδυσαν 
οἱ 
προσέχοντες 
Ἀντιγόνῳ. 
μετεβάλλετο 
δὲ 
πολλὰ 
καὶ 
τῆς 
Ἰδουμαίας, 
ἔνθα 
Μαχαιρᾶς 
ἀνετείχιζέν 
τι 
τῶν 
ἐρυμάτων, 
Γιτθὰ 
καλεῖται. 
τούτων 
δὲ 
οὔπω 
πέπυστο 
Ἡρώδης· 
μετὰ 
γὰρ 
τὴν 
Σαμοσάτων 
ἅλωσιν 
Ἀντώνιος 
μὲν 
καταστήσας 
ἐπὶ 
τῆς 
Συρίας 
Σόσσιον 
καὶ 
προστάξας 
Ἡρώδῃ 
βοηθεῖν 
ἐπʼ 
Ἀντίγονον 
αὐτὸς 
εἰς 
Αἴγυπτον 
ἀνεχώρησεν, 
Σόσσιος 
δὲ 
δύο 
μὲν 
τάγματα 
προαπέστειλεν 
εἰς 
Ἰουδαίαν 
Ἡρώδῃ 
συμμαχῶν, 
αὐτὸς 
δὲ 
μετὰ 
τῆς 
λοιπῆς 
δυνάμεως 
ἠκολούθει 
σχεδόν. 
Ὄντι 
δʼ 
Ἡρώδῃ 
κατὰ 
τὴν 
πρὸς 
Ἀντιόχειαν 
Δάφνην 
ὄνειροι 
σαφεῖς 
τὸν 
τἀδελφοῦ 
θάνατον 
προσημαίνουσιν, 
καὶ 
μετὰ 
ταραχῆς 
ἐκθορόντι 
τῆς 
κοίτης 
εἰσῄεσαν 
ἄγγελοι 
τῆς 
συμφορᾶς. 
ὁ 
δὲ 
ὀλίγον 
μὲν 
προσοιμώξας 
τῷ 
πάθει, 
τὸ 
πλεῖον 
δὲ 
τοῦ 
πένθους 
ὑπερθέμενος 
ἐπὶ 
τοὺς 
ἐχθροὺς 
ἠπείγετο 
ποιούμενος 
τὴν 
πορείαν 
ὑπὲρ 
δύναμιν. 
καὶ 
διανύσας 
ἐπὶ 
τὸν 
Λίβανον 
ὀκτακοσίους 
μὲν 
τῶν 
περὶ 
τὸ 
ὄρος 
προσλαμβάνει 
συμμάχους, 
Ῥωμαίων 
δὲ 
ἓν 
τάγμα 
ταύτῃ 
συνῆψεν. 
μεθʼ 
ὧν 
οὐ 
περιμείνας 
ἡμέραν 
εἰς 
τὴν 
Γαλιλαίαν 
ἐνέβαλεν 
τούς 
τε 
πολεμίους 
ὑπαντιάσαντας 
εἰς 
ὃ 
καταλελοίπεσαν 
χωρίον 
τρέπεται. 
καὶ 
προσέβαλλεν 
μὲν 
συνεχῶς 
τῷ 
φρουρίῳ, 
πρὶν 
 δὲ 
ἑλεῖν 
χειμῶνι 
βιασθεὶς 
χαλεπωτάτῳ 
ταῖς 
πλησίον 
ἐνστρατοπεδεύεται 
κώμαις. 
ἐπεὶ 
δʼ 
αὐτῷ 
μετʼ 
ὀλίγας 
ἡμέρας 
καὶ 
τὸ 
δεύτερον 
παρὰ 
Ἀντωνίου 
τάγμα 
συνέμιξεν, 
δείσαντες 
τὴν 
ἰσχὺν 
οἱ 
πολέμιοι 
διὰ 
νυκτὸς 
ἐξέλιπον 
τὸ 
ἔρυμα. 
Καὶ 
τὸ 
λοιπὸν 
διὰ 
Ἱεριχοῦντος 
ᾔει 
σπεύδων 
ᾗ 
τάχιστα 
τοὺς 
τἀδελφοῦ 
φονεῖς 
μετελθεῖν· 
ἔνθα 
καὶ 
δαιμόνιόν 
τι 
αὐτῷ 
συμβαίνει 
τέρας, 
ἐξ 
οὗ 
παρʼ 
ἐλπίδα 
σωθεὶς 
ἀνδρὸς 
θεοφιλεστάτου 
δόξαν 
ἀπηνέγκατο· 
πολλοὶ 
μὲν 
γὰρ 
αὐτῷ 
τῶν 
ἐν 
τέλει 
συνειστιάθησαν 
κατʼ 
ἐκείνην 
τὴν 
ἑσπέραν, 
διαλυθέντος 
δὲ 
τοῦ 
συμποσίου 
μετὰ 
τὸ 
πάντας 
ἐξελθεῖν 
ὁ 
οἶκος 
εὐθέως 
συνέπεσεν. 
τοῦτο 
καὶ 
κινδύνων 
καὶ 
σωτηρίας 
κοινὸν 
ἐπὶ 
τῷ 
μέλλοντι 
πολέμῳ 
κρίνας 
εἶναι 
σημεῖον 
ὑπὸ 
τὴν 
ἕω 
διεκίνει 
τὴν 
στρατιάν. 
καὶ 
τῶν 
ἐναντίων 
εἰς 
ἑξακισχιλίους 
ἀπὸ 
τῶν 
ὀρῶν 
κατατρέχοντες 
ἀπεπειρῶντο 
τῶν 
προτεταγμένων, 
κατὰ 
χεῖρα 
μὲν 
συμπλέκεσθαι 
τοῖς 
Ῥωμαίοις 
οὐ 
σφόδρα 
θαρροῦντες, 
πόρρωθεν 
δὲ 
χερμάσιν 
καὶ 
παλτοῖς 
ἔβαλλον, 
ὥστε 
συχνοὺς 
κατατιτρώσκειν. 
ἐν 
ᾧ 
καὶ 
αὐτὸς 
Ἡρώδης 
παρελαύνων 
παλτῷ 
κατὰ 
τὴν 
πλευρὰν 
ἀκοντίζεται. 
Βουλόμενος 
δὲ 
Ἀντίγονος 
μὴ 
μόνον 
τόλμῃ 
τῶν 
σφετέρων 
ἀλλὰ 
καὶ 
πλήθει 
περιεῖναι 
δοκεῖν, 
Πάππον 
τινὰ 
τῶν 
ἑταίρων 
μετὰ 
στρατιᾶς 
ἐπὶ 
Σαμάρειαν 
περιπέμπει. 
τούτῳ 
μὲν 
οὖν 
ἦν 
Μαχαιρᾶς 
ἀγώνισμα, 
Ἡρώδης 
δὲ 
τὴν 
πολεμίαν 
καταδραμὼν 
πέντε 
μὲν 
πολίχνας 
καταστρέφεται, 
δισχιλίους 
δὲ 
τῶν 
ἐν 
αὐταῖς 
διαφθείρει 
καὶ 
τὰς 
 οἰκίας 
ἐμπρήσας 
ὑπέστρεψεν 
ἐπὶ 
τὸ 
στρατόπεδον· 
ηὔλιστο 
δὲ 
περὶ 
τὴν 
καλουμένην 
Κανᾶ 
κώμην. 
Προσεγίνετο 
δʼ 
αὐτῷ 
καθʼ 
ἡμέραν 
πολὺ 
πλῆθος 
Ἰουδαίων 
ἔκ 
τε 
αὐτῆς 
Ἱεριχοῦντος 
καὶ 
ἐκ 
τῆς 
ἄλλης 
χώρας, 
οἱ 
μὲν 
διὰ 
μῖσος 
τὸ 
πρὸς 
Ἀντίγονον, 
οἱ 
δὲ 
ἐπὶ 
τοῖς 
αὐτοῦ 
κατορθώμασιν 
κεκινημένοι· 
τούς 
γε 
μὴν 
πολλοὺς 
ἐνῆγεν 
ἐπιθυμία 
μεταβολῆς 
ἄλογος. 
καὶ 
ὁ 
μὲν 
ἠπείγετο 
συμβαλεῖν, 
οἱ 
δὲ 
περὶ 
Πάππον 
οὔτε 
πρὸς 
τὸ 
πλῆθος 
οὔτε 
πρὸς 
τὴν 
ὁρμὴν 
ὑποδείσαντες 
αὐτοῦ 
προθύμως 
ἀντεπεξῆλθον. 
γενομένης 
δὲ 
τῆς 
παρατάξεως 
τὰ 
μὲν 
ἄλλα 
μέρη 
πρὸς 
ὀλίγον 
ἀντέσχεν, 
Ἡρώδης 
δὲ 
κατὰ 
μνήμην 
τοῦ 
φονευθέντος 
ἀδελφοῦ 
παραβαλλόμενος, 
ὡς 
ἂν 
τίσαιτο 
τοὺς 
αἰτίους 
τοῦ 
φόνου, 
ταχέως 
τῶν 
καθʼ 
ἑαυτὸν 
ἐκράτει 
καὶ 
μετʼ 
ἐκείνους 
ἐπὶ 
τὸ 
συνεστὸς 
ἀεὶ 
τρεπόμενος 
ἅπαντας 
διώκει. 
φόνος 
δʼ 
ἦν 
πολύς, 
τῶν 
μὲν 
εἰς 
τὴν 
κώμην 
συνεξωθουμένων 
ἐξ 
ἧς 
ὥρμηντο, 
τοῦ 
δὲ 
προσκειμένου 
τοῖς 
ὑστάτοις 
καὶ 
κτείνοντος 
ἀπείρους. 
συνεισπίπτει 
δὲ 
τοῖς 
πολεμίοις 
εἴσω, 
καὶ 
πᾶσα 
μὲν 
ὁπλιτῶν 
οἰκία 
νένακτο, 
τὰ 
τέγη 
δʼ 
ἦν 
ὕπερθεν 
ἀμυνομένων 
κατάπλεα. 
κἀπειδὴ 
περιῆν 
τῶν 
ἔξωθεν, 
τὰς 
οἰκήσεις 
σπαράττων 
εἷλκεν 
τοὺς 
ἔνδοθεν. 
καὶ 
τοῖς 
μὲν 
πολλοῖς 
ἐπικατασείων 
τοὺς 
ὀρόφους 
ἀθρόους 
ἀνῄρει, 
τοὺς 
ὑποφεύγοντας 
δὲ 
τῶν 
ἐρειπίων 
οἱ 
στρατιῶται 
ξιφήρεις 
ἀνεδέχοντο, 
καὶ 
τοσοῦτον 
ἐσωρεύθη 
νεκρῶν 
πλῆθος, 
ὥστε 
τὰς 
ὁδοὺς 
ἀποφραγῆναι 
τοῖς 
κρατοῦσιν. 
ταύτην 
τὴν 
πληγὴν 
οὐκ 
ἤνεγκαν 
οἱ 
πολέμιοι· 
τὸ 
γοῦν 
ἐπισυλλεγόμενον 
αὐτῶν 
πλῆθος 
ὡς 
ἐθεάσατο 
τοὺς 
ἀνὰ 
τὴν 
κώμην 
διεφθαρμένους, 
εἰς 
φυγὴν 
διεσκεδάσθη, 
κἂν 
εὐθέως 
τῇ 
νίκῃ 
τεθαρρηκὼς 
Ἡρώδης 
ἐπὶ 
Ἱεροσολύμων 
ἤλασεν, 
εἰ 
μὴ 
χειμῶνι 
διεκωλύθη 
σφοδροτάτῳ. 
τοῦτʼ 
ἐμπόδιον 
ἐκείνῳ 
τε 
παντελοῦς 
κατορθώματος 
καὶ 
ἥττης 
Ἀντιγόνῳ 
κατέστη 
βουλευομένῳ 
καταλιπεῖν 
ἤδη 
τὴν 
πόλιν. 
Ἡρώδης 
δὲ 
πρὸς 
ἑσπέραν 
[ἤδη] 
τοὺς 
φίλους 
κεκμηκότας 
ἐπὶ 
θεραπείᾳ 
τοῦ 
σώματος 
διαφεὶς 
καὶ 
αὐτὸς 
ὡς 
ἦν 
ἔτι 
θερμὸς 
ἐκ 
τῶν 
ὅπλων 
λουσόμενος 
ᾔει 
στρατιωτικώτερον· 
εἷς 
γοῦν 
αὐτῷ 
παῖς 
εἵπετο. 
καὶ 
πρὶν 
εἰς 
τὸ 
βαλανεῖον 
εἰσελθεῖν 
ἐναντίον 
αὐτοῦ 
τις 
ἐκτρέχει 
τῶν 
πολεμίων 
ξιφήρης, 
ἔπειτα 
δεύτερος 
καὶ 
τρίτος, 
ἑξῆς 
δὲ 
πλείους. 
οὗτοι 
καταπεφεύγεσαν 
μὲν 
ἐκ 
τῆς 
παρατάξεως 
εἰς 
τὸ 
βαλανεῖον 
ὡπλισμένοι, 
τέως 
δʼ 
ὑποπεπτηχότες 
καὶ 
διαλανθάνοντες 
ὡς 
ἐθεάσαντο 
τὸν 
βασιλέα, 
λυθέντες 
ὑπʼ 
ἐκπλήξεως 
αὐτὸν 
μὲν 
παρέτρεχον 
γυμνὸν 
ὄντα 
τρέμοντες, 
ἐπὶ 
δὲ 
τὰς 
ἐξόδους 
ἐχώρουν. 
τῶν 
μὲν 
οὖν 
ἄλλων 
οὐδεὶς 
παρῆν 
κατὰ 
τύχην 
ὁ 
συλληψόμενος 
τοὺς 
ἄνδρας, 
Ἡρώδῃ 
δʼ 
ἀπέχρη 
τὸ 
μηδὲν 
παθεῖν, 
ὥστε 
διαφεύγουσιν 
πάντες. 
Τῇ 
δʼ 
ὑστεραίᾳ 
Πάππον 
μὲν 
τὸν 
Ἀντιγόνου 
στρατηγὸν 
καρατομήσας, 
ἀνῄρητο 
δʼ 
ἐπὶ 
τῆς 
παρατάξεως, 
πέμπει 
τὴν 
κεφαλὴν 
Φερώρᾳ 
τἀδελφῷ 
ποινὴν 
τοῦ 
φονευθέντος 
αὐτῶν 
ἀδελφοῦ· 
καὶ 
γὰρ 
οὗτος 
ἦν 
ὁ 
τὸν 
Ἰώσηπον 
ἀνελών. 
λωφήσαντος 
δὲ 
τοῦ 
χειμῶνος 
ἤλαυνεν 
ἐπὶ 
Ἱεροσολύμων 
καὶ 
μέχρι 
τοῦ 
τείχους 
ἀγαγὼν 
τὴν 
δύναμιν, 
συνήγετο 
δʼ 
αὐτῷ 
τρίτον 
ἔτος 
ἐξ 
οὗ 
βασιλεὺς 
ἐν 
Ῥώμῃ 
ἀπεδέδεικτο, 
πρὸ 
τοῦ 
ἱεροῦ 
στρατοπεδεύεται· 
ταύτῃ 
γὰρ 
ἦν 
ἐπίμαχον, 
 καθʼ 
ὃ 
καὶ 
πρὶν 
εἷλεν 
Πομπήιος 
τὴν 
πόλιν. 
διελὼν 
δὲ 
εἰς 
ἔργα 
τὴν 
στρατιὰν 
καὶ 
τεμὼν 
τὰ 
προάστεια 
τρία 
μὲν 
ἐγείρειν 
χώματα 
καὶ 
πύργους 
ἐποικοδομεῖν 
αὐτοῖς 
κελεύει, 
καταλιπὼν 
δὲ 
τοὺς 
ἀνυτικωτάτους 
τῶν 
ἑταίρων 
ἐπὶ 
τῶν 
ἔργων 
αὐτὸς 
εἰς 
Σαμάρειαν 
ᾔει 
τὴν 
Ἀλεξάνδρου 
τοῦ 
Ἀριστοβούλου 
μετιὼν 
θυγατέρα 
καθωμολογημένην 
ὡς 
ἔφαμεν 
αὐτῷ 
καὶ 
πάρεργον 
ποιούμενος 
τῆς 
πολιορκίας 
τὸν 
γάμον· 
ἤδη 
γὰρ 
ὑπερηφάνει 
τοὺς 
πολεμίους. 
Γήμας 
δὲ 
ὑπέστρεψεν 
ἐπὶ 
Ἱεροσολύμων 
μετὰ 
μείζονος 
δυνάμεως· 
συνῆπτε 
δʼ 
αὐτῷ 
καὶ 
Σόσσιος 
μετὰ 
πλείστης 
στρατιᾶς 
ἱππέων 
τε 
καὶ 
πεζῶν, 
ἣν 
προεκπέμψας 
διὰ 
τῆς 
μεσογείου 
τὴν 
πορείαν 
αὐτὸς 
διὰ 
Φοινίκης 
ἐποιήσατο. 
συναθροισθείσης 
δὲ 
τῆς 
ὅλης 
δυνάμεως 
εἰς 
ἕνδεκα 
μὲν 
τέλη 
πεζῶν, 
ἱππεῖς 
δὲ 
ἑξακισχιλίους 
δίχα 
τῶν 
ἀπὸ 
Συρίας 
συμμάχων, 
οἳ 
μέρος 
οὐκ 
ὀλίγον 
ἦσαν, 
καταστρατοπεδεύονται 
τοῦ 
βορείου 
τείχους 
πλησίον, 
αὐτὸς 
μὲν 
πεποιθὼς 
τοῖς 
τῆς 
συγκλήτου 
δόγμασιν, 
διʼ 
ὧν 
βασιλεὺς 
ἀπεδέδεικτο, 
Σόσσιος 
δὲ 
Ἀντωνίῳ 
τῷ 
πέμψαντι 
τὴν 
ὑπʼ 
αὐτῷ 
στρατιὰν 
Ἡρώδῃ 
σύμμαχον. 
Τῶν 
δʼ 
ἀνὰ 
τὴν 
πόλιν 
Ἰουδαίων 
τὸ 
πλῆθος 
ποικίλως 
ἐτετάρακτο· 
καὶ 
γὰρ 
περὶ 
τὸν 
ναὸν 
ἀθροιζόμενον 
τὸ 
ἀσθενέστερον 
ἐδαιμονία 
καὶ 
πολλὰ 
θειωδέστερον 
πρὸς 
τοὺς 
καιροὺς 
ἐλογοποίει, 
καὶ 
τῶν 
τολμηροτέρων 
κατὰ 
στῖφος 
ἦσαν 
λῃστεῖαι 
πολύτροποι, 
μάλιστα 
τὰ 
περὶ 
τὴν 
πόλιν 
ἁρπαζόντων 
ἐπιτήδεια 
καὶ 
μήτε 
ἵπποις 
μήτε 
ἀνδράσιν 
ὑπολειπομένων 
τροφήν. 
τοῦ 
γε 
μὴν 
μαχίμου 
τὸ 
εὐτακτότερον 
ἐτέτακτο 
πρὸς 
ἄμυναν 
τῆς 
πολιορκίας 
τούς 
τε 
χωννύντας 
εἶργον 
ἀπὸ 
τοῦ 
τείχους 
καὶ 
τοῖς 
ὀργάνοις 
ἀντιμηχανώμενον 
ἀεί 
τι 
κώλυμα 
καινότερον· 
ἐν 
οὐδενὶ 
δʼ 
οὕτως 
ὡς 
ἐν 
ταῖς 
μεταλλείαις 
περιῆσαν 
τῶν 
πολεμίων. 
Τῷ 
δὲ 
βασιλεῖ 
πρὸς 
μὲν 
τὰς 
λῃστείας 
ἀντεπενοήθησαν 
λόχοι 
διʼ 
ὧν 
ἀνέστελλεν 
τὰς 
διεκδρομάς, 
πρὸς 
δὲ 
τὴν 
τῶν 
ἐπιτηδείων 
ἀπορίαν 
αἱ 
πόρρωθεν 
συγκομιδαί, 
τῶν 
δὲ 
μαχομένων 
περιῆν 
τῇ 
Ῥωμαίων 
ἐμπειρίᾳ 
καίτοι 
τόλμης 
οὐδεμίαν 
καταλιπόντων 
ὑπερβολήν· 
φανερῶς 
μέν 
γε 
συνερρήγνυντο 
τοῖς 
Ῥωμαίοις 
ἐπὶ 
προύπτῳ 
τῷ 
θανεῖν, 
διὰ 
δὲ 
τῶν 
ὑπονόμων 
ἐν 
μέσοις 
αὐτοῖς 
ἐξαπίνης 
ἐφαίνοντο, 
καὶ 
πρὶν 
κατασεισθῆναί 
τι 
τοῦ 
τείχους 
ἕτερον 
ἀντωχύρουν· 
καθόλου 
τε 
οὔτε 
χερσὶν 
οὔτʼ 
ἐπινοίαις 
ἔκαμνον 
εἰς 
ἔσχατον 
ἀντισχεῖν 
διεγνωκότες. 
ἀμέλει 
τηλικαύτης 
δυνάμεως 
περικαθεζομένης 
πέντε 
μησὶν 
διήνεγκαν 
τὴν 
πολιορκίαν, 
ἕως 
τῶν 
Ἡρώδου 
τινὲς 
ἐπιλέκτων 
ἐπιβῆναι 
τοῦ 
τείχους 
θαρσήσαντες 
εἰσπίπτουσιν 
εἰς 
τὴν 
πόλιν, 
ἐφʼ 
οἷς 
ἑκατοντάρχαι 
Σοσσίου. 
πρῶτα 
δὲ 
τὰ 
περὶ 
τὸ 
ἱερὸν 
ἡλίσκετο, 
καὶ 
τῆς 
δυνάμεως 
ἐπεισχυθείσης 
πανταχοῦ 
φόνος 
ἦν 
μυρίος, 
τῶν 
μὲν 
Ῥωμαίων 
τῇ 
τριβῇ 
τῆς 
πολιορκίας 
διωργισμένων, 
τοῦ 
δὲ 
περὶ 
Ἡρώδην 
Ἰουδαϊκοῦ 
μηδὲν 
ὑπολιπέσθαι 
σπουδάζοντος 
ἀντίπαλον. 
ἐσφάττοντο 
δὲ 
παμπληθεῖς 
ἔν 
τε 
τοῖς 
στενωποῖς 
καὶ 
κατὰ 
 τὰς 
οἰκίας 
συνωθούμενοι 
καὶ 
τῷ 
ναῷ 
προσφεύγοντες· 
ἦν 
τε 
οὔτε 
νηπίων 
οὔτε 
γήρως 
ἔλεος 
οὔτε 
ἀσθενείας 
γυναικῶν, 
ἀλλὰ 
καίτοι 
περιπέμποντος 
τοῦ 
βασιλέως 
καὶ 
φείδεσθαι 
παρακαλοῦντος 
οὐδεὶς 
ἐκράτησεν 
τῆς 
δεξιᾶς, 
ἀλλʼ 
ὥσπερ 
μεμηνότες 
πᾶσαν 
ἡλικίαν 
ἐπεξῄεσαν. 
ἔνθα 
καὶ 
Ἀντίγονος 
μήτε 
τῆς 
πάλαι 
μήτε 
τῆς 
τότε 
τύχης 
ἔννοιαν 
λαβὼν 
κάτεισιν 
μὲν 
ἀπὸ 
τῆς 
βάρεως, 
προσπίπτει 
δὲ 
τοῖς 
Σοσσίου 
ποσίν. 
κἀκεῖνος 
μηδὲν 
αὐτὸν 
οἰκτείρας 
πρὸς 
τὴν 
μεταβολὴν 
ἐπεγέλασέν 
τε 
ἀκρατῶς 
καὶ 
Ἀντιγόνην 
ἐκάλεσεν· 
οὐ 
μὴν 
ὡς 
γυναῖκά 
γε 
καὶ 
φρουρᾶς 
ἐλεύθερον 
ἀφῆκεν, 
ἀλλʼ 
ὁ 
μὲν 
δεθεὶς 
ἐφυλάττετο. 
Πρόνοια 
δʼ 
ἦν 
Ἡρώδῃ 
κρατοῦντι 
τῶν 
πολεμίων 
τότε 
κρατῆσαι 
καὶ 
τῶν 
ἀλλοφύλων 
συμμάχων· 
ὥρμητο 
γὰρ 
τὸ 
ξενικὸν 
πλῆθος 
ἐπὶ 
θέαν 
τοῦ 
τε 
ἱεροῦ 
καὶ 
τῶν 
κατὰ 
τὸν 
ναὸν 
ἁγίων. 
ὁ 
δὲ 
βασιλεὺς 
τοὺς 
μὲν 
παρακαλῶν 
τοῖς 
δʼ 
ἀπειλούμενος 
ἔστιν 
δʼ 
οὓς 
καὶ 
τοῖς 
ὅπλοις 
ἀνέστειλεν, 
ἥττης 
χαλεπωτέραν 
τὴν 
νίκην 
ὑπολαμβάνων, 
εἴ 
τι 
τῶν 
ἀθεάτων 
παρʼ 
αὐτῶν 
ὀφθείη. 
διεκώλυσεν 
δὲ 
ἤδη 
καὶ 
τὰς 
κατὰ 
τὴν 
πόλιν 
ἁρπαγάς, 
πολλὰ 
διατεινόμενος 
πρὸς 
Σόσσιον, 
εἰ 
χρημάτων 
τε 
καὶ 
ἀνδρῶν 
τὴν 
πόλιν 
Ῥωμαῖοι 
κενώσαντες 
καταλείψουσιν 
αὐτὸν 
ἐρημίας 
βασιλέα, 
καὶ 
ὡς 
ἐπὶ 
τοσούτων 
πολιτῶν 
φόνῳ 
βραχὺ 
καὶ 
τὴν 
τῆς 
οἰκουμένης 
ἡγεμονίαν 
ἀντάλλαγμα 
κρίνοι. 
τοῦ 
δὲ 
ἀντὶ 
τῆς 
πολιορκίας 
τὰς 
ἁρπαγὰς 
δικαίως 
τοῖς 
στρατιώταις 
ἐπιτρέπειν 
φαμένου, 
αὐτὸς 
ἔφη 
διανεμεῖν 
ἐκ 
τῶν 
ἰδίων 
χρημάτων 
τοὺς 
μισθοὺς 
ἑκάστοις. 
οὕτως 
τε 
τὴν 
λοιπὴν 
ἐξωνησάμενος 
πατρίδα 
τὰς 
ὑποσχέσεις 
ἐπλήρωσεν· 
λαμπρῶς 
μὲν 
γὰρ 
ἕκαστον 
στρατιώτην, 
ἀναλόγως 
δὲ 
τοὺς 
ἡγεμόνας, 
βασιλικώτατα 
δὲ 
αὐτὸν 
ἐδωρήσατο 
Σόσσιον, 
ὡς 
μηδένα 
χρημάτων 
ἀπελθεῖν 
δεόμενον. 
Σόσσιος 
δὲ 
χρυσοῦν 
ἀναθεὶς 
τῷ 
θεῷ 
στέφανον 
ἀνέζευξεν 
ἀπὸ 
Ἱεροσολύμων 
ἄγων 
δεσμώτην 
Ἀντίγονον 
Ἀντωνίῳ. 
τοῦτον 
μὲν 
οὖν 
φιλοψυχήσαντα 
μέχρις 
ἐσχάτου 
διὰ 
ψυχρᾶς 
ἐλπίδος 
ἄξιος 
τῆς 
ἀγεννείας 
πέλεκυς 
ἐκδέχεται. 
βασιλεὺς 
δὲ 
Ἡρώδης 
διακρίνας 
τὸ 
κατὰ 
τὴν 
πόλιν 
πλῆθος 
τοὺς 
μὲν 
τὰ 
αὐτοῦ 
φρονήσαντας 
εὐνουστέρους 
ταῖς 
τιμαῖς 
καθίστατο, 
τοὺς 
δʼ 
Ἀντιγονείους 
ἀνῄρει. 
καὶ 
κατὰ 
σπάνιν 
ἤδη 
χρημάτων 
ὅσον 
εἶχεν 
κόσμον 
κατανομιστεύσας 
Ἀντωνίῳ 
καὶ 
τοῖς 
περὶ 
αὐτὸν 
ἀνέπεμψεν. 
οὐ 
μὴν 
εἰς 
ἅπαν 
ἐξωνήσατο 
τὸ 
μηδὲν 
παθεῖν· 
ἤδη 
γὰρ 
Ἀντώνιος 
τῷ 
Κλεοπάτρας 
ἔρωτι 
διεφθαρμένος 
ἥττων 
ἦν 
ἐν 
πᾶσιν 
τῆς 
ἐπιθυμίας, 
Κλεοπάτρα 
δὲ 
διεξελθοῦσα 
τὴν 
γενεὰν 
τὴν 
ἑαυτῆς 
ὡς 
μηδένα 
τῶν 
ἀφʼ 
αἵματος 
ὑπολείπεσθαι, 
τὸ 
λοιπὸν 
ἐπὶ 
τοὺς 
ἔξωθεν 
ἐφόνα, 
καὶ 
τοὺς 
ἐν 
τέλει 
Σύρων 
διαβάλλουσα 
πρὸς 
τὸν 
Ἀντώνιον 
ἀναιρεῖν 
ἔπειθεν 
ὡς 
ἂν 
τῶν 
κτήσεων 
ἑκάστου 
ῥᾳδίως 
γινομένη 
δεσπότις, 
ἔτι 
δὲ 
ἐκτείνουσα 
τὴν 
πλεονεξίαν 
ἐπὶ 
Ἰουδαίους 
καὶ 
Ἄραβας 
ὑπειργάζετο 
τοὺς 
ἑκατέρων 
βασιλεῖς 
Ἡρώδην 
καὶ 
Μάλχον 
ἀναιρεθῆναι. 
Ἐν 
μέρει 
γοῦν 
τῶν 
προσταγμάτων 
ἐπινήψας 
Ἀντώνιος 
τὸ 
κτεῖναι 
μὲν 
ἄνδρας 
ἀγαθοὺς 
καὶ 
βασιλεῖς 
τηλικούτους 
ἀνόσιον 
ἡγήσατο, 
τὸ 
δὲ 
τούτων 
ἔγγιον 
φίλους 
διεκρούσατο, 
πολλὰ 
δὲ 
τῆς 
χώρας 
αὐτῶν 
ἀποτεμόμενος 
καὶ 
δὴ 
καὶ 
τὸν 
ἐν 
Ἱεριχοῦντι 
φοινικῶνα, 
ἐν 
ᾧ 
γεννᾶται 
τὸ 
βάλσαμον, 
δίδωσιν 
αὐτῇ 
πόλεις 
τε 
πλὴν 
Τύρου 
καὶ 
Σιδῶνος 
τὰς 
ἐντὸς 
Ἐλευθέρου 
ποταμοῦ 
πάσας. 
ὧν 
γενομένη 
κυρία 
καὶ 
προπέμψασα 
μέχρις 
Εὐφράτου 
τὸν 
Ἀντώνιον 
ἐπιστρατεύοντα 
Πάρθοις 
ἦλθεν 
εἰς 
Ἰουδαίαν 
διʼ 
Ἀπαμείας 
καὶ 
Δαμασκοῦ. 
κἀνταῦθα 
μεγάλαις 
μὲν 
αὐτῆς 
τὴν 
δυσμένειαν 
δωρεαῖς 
Ἡρώδης 
ἐκμειλίσσεται, 
μισθοῦται 
δὲ 
καὶ 
τὰ 
τῆς 
βασιλείας 
ἀπορραγέντα 
χωρία 
διακοσίων 
ταλάντων 
εἰς 
ἕκαστον 
ἐνιαυτόν, 
προπέμπει 
δʼ 
αὐτὴν 
μέχρι 
Πηλουσίου 
πάσῃ 
θεραπείᾳ 
καταχρώμενος. 
καὶ 
μετʼ 
οὐ 
πολὺ 
παρῆν 
ἐκ 
Πάρθων 
Ἀντώνιος 
ἄγων 
αἰχμάλωτον 
Ἀρταβάζην 
τὸν 
Τιγράνου 
παῖδα 
δῶρον 
Κλεοπάτρᾳ· 
μετὰ 
γὰρ 
τῶν 
χρημάτων 
καὶ 
τῆς 
λείας 
ἁπάσης 
ὁ 
Πάρθος 
εὐθὺς 
ἐχαρίσθη. 
Τοῦ 
δʼ 
Ἀκτιακοῦ 
πολέμου 
συνερρωγότος 
παρεσκεύαστο 
μὲν 
Ἡρώδης 
Ἀντωνίῳ 
συνεξορμᾶν 
ἤδη 
τῶν 
τε 
ἄλλων 
τῶν 
κατὰ 
Ἰουδαίαν 
ἀπηλλαγμένος 
θορύβων 
καὶ 
κεκρατηκὼς 
Ὑρκανίας, 
ὃ 
δὴ 
χωρίον 
ἡ 
Ἀντιγόνου 
κατεῖχεν 
ἀδελφή. 
διεκλείσθη 
γε 
μὴν 
πανούργως 
ὑπὸ 
τῆς 
Κλεοπάτρας 
συμμετασχεῖν 
τῶν 
κινδύνων 
Ἀντωνίῳ· 
τοῖς 
γὰρ 
βασιλεῦσιν, 
ὡς 
ἔφαμεν, 
ἐπιβουλεύουσα 
πείθει 
τὸν 
Ἀντώνιον 
Ἡρώδῃ 
διαπιστεῦσαι 
τὸν 
πρὸς 
Ἄραβας 
πόλεμον, 
ἵνʼ 
ἢ 
κρατήσαντος 
Ἀραβίας 
ἢ 
κρατηθέντος 
Ἰουδαίας 
γένηται 
δεσπότις 
καὶ 
θατέρῳ 

τῶν 
δυναστῶν 
καταλύσῃ 
τὸν 
ἕτερον. 
Ἔρρεψεν 
μέντοι 
καθʼ 
Ἡρώδην 
τὸ 
βούλευμα· 
πρῶτον 
μὲν 
γὰρ 
ῥύσια 
κατὰ 
τῶν 
πολεμίων 
ἄγων 
καὶ 
πολὺ 
συγκροτήσας 
ἱππικὸν 
ἐπαφίησιν 
αὐτοῖς 
περὶ 
Διόσπολιν 
ἐκράτησέν 
τε 
καίτοι 
καρτερῶς 
 ἀντιπαραταξαμένων. 
πρὸς 
δὲ 
τὴν 
ἧτταν 
μέγα 
γίνεται 
κίνημα 
τῶν 
Ἀράβων, 
καὶ 
συναθροισθέντες 
εἰς 
Κάναθα 
τῆς 
κοίλης 
Συρίας 
ἄπειροι 
τὸ 
πλῆθος 
τοὺς 
Ἰουδαίους 
ἔμενον. 
ἔνθα 
μετὰ 
τῆς 
δυνάμεως 
Ἡρώδης 
ἐπελθὼν 
ἐπειρᾶτο 
προμηθέστερον 
ἀφηγεῖσθαι 
τοῦ 
πολέμου 
καὶ 
στρατόπεδον 
ἐκέλευε 
τειχίζειν. 
οὐ 
μὴν 
ὑπήκουσεν 
τὸ 
πλῆθος, 
ἀλλὰ 
τῇ 
προτέρᾳ 
νίκῃ 
τεθαρρηκότες 
ὥρμησαν 
ἐπὶ 
τοὺς 
Ἄραβας 
καὶ 
πρὸς 
μὲν 
τὴν 
πρώτην 
ἐμβολὴν 
τραπέντας 
ἐδίωκον, 
ἐπιβουλεύεται 
δὲ 
Ἡρώδης 
ἐν 
τῇ 
διώξει 
τοὺς 
ἐκ 
τῶν 
Κανάθων 
ἐπιχωρίους 
ἀνέντος 
Ἀθηνίωνος, 
ὃς 
ἦν 
αὐτῷ 
τῶν 
Κλεοπάτρας 
στρατηγῶν 
αἰεὶ 
διάφορος· 
πρὸς 
γὰρ 
τὴν 
τούτων 
ἐπίθεσιν 
ἀναθαρρήσαντες 
οἱ 
Ἄραβες 
ἐπιστρέφονται 
καὶ 
συνάψαντες 
τὸ 
πλῆθος 
περὶ 
πετρώδη 
καὶ 
δύσβατα 
χωρία 
τοὺς 
Ἡρώδου 
τρέπονται 
πλεῖστόν 
τε 
αὐτῶν 
φόνον 
εἰργάσαντο. 
οἱ 
δὲ 
διασωθέντες 
ἐκ 
τῆς 
μάχης 
εἰς 
Ὄρμιζα 
καταφεύγουσιν, 
ὅπου 
καὶ 
τὸ 
στρατόπεδον 
αὐτῶν 
περισχόντες 
αὔτανδρον 
εἷλον 
οἱ 
Ἄραβες. 
Μετʼ 
οὐ 
πολὺ 
δὲ 
τῆς 
συμφορᾶς 
βοήθειαν 
ἄγων 
Ἡρώδης 
παρῆν 
τῆς 
χρείας 
ὑστέραν. 
ταύτης 
τῆς 
πληγῆς 
αἴτιον 
αὐτῷ 
τὸ 
τῶν 
ταξιάρχων 
ἀπειθὲς 
κατέστη· 
μὴ 
γὰρ 
ἐξαπιναίου 
τῆς 
συμβολῆς 
γενομένης 
οὐδʼ 
ἂν 
Ἀθηνίων 
εὗρεν 
καιρὸν 
ἐπιβουλῆς. 
ἐτιμωρήσατο 
μέντοι 
τοὺς 
Ἄραβας 
αὖθις 
ἀεὶ 
τὴν 
χώραν 
κατατρέχων, 
ὡς 
ἀνακαλέσασθαι 
τὴν 
μίαν 
αὐτοῖς 
νίκην 
πολλάκις. 
ἀμυνομένῳ 
δὲ 
τοὺς 
ἐχθροὺς 
ἐπιπίπτει 
συμφορὰ 
δαιμόνιος 
ἄλλη, 
κατʼ 
ἔτος 
μὲν 
τῆς 
 βασιλείας 
ἕβδομον, 
ἀκμάζοντος 
δὲ 
τοῦ 
Ἀκτίου 
πολέμου. 
ἀρχομένου 
γὰρ 
ἔαρος 
ἡ 
γῆ 
σεισθεῖσα 
βοσκημάτων 
μὲν 
ἄπειρον 
πλῆθος 
ἀνθρώπων 
δὲ 
τρεῖς 
διέφθειρεν 
μυριάδας, 
τὸ 
δὲ 
στρατιωτικὸν 
ἔμεινεν 
ἀβλαβές· 
ὕπαιθρον 
γὰρ 
ηὐλίζετο. 
κἀν 

τούτῳ 
τοὺς 
Ἄραβας 
ἐπὶ 
μεῖζον 
θράσος 
ἦρεν 
ἡ 
φήμη 
προσλογοποιοῦσα 
τοῖς 
σκυθρωποῖς 
ἀεί 
τι 
χαλεπώτερον· 
ὡς 
γοῦν 
ἁπάσης 
Ἰουδαίας 
κατερριμμένης 
οἰηθέντες 
ἐρήμου 
τῆς 
χώρας 
κρατήσειν 
ὥρμησαν 
εἰς 
αὐτὴν 
προθυσάμενοι 
τοὺς 
πρέσβεις, 
οἳ 
παρὰ 
Ἰουδαίων 
ἔτυχον 
ἥκοντες 
πρὸς 
αὐτούς. 
πρὸς 
δὲ 
τὴν 
ἐμβολὴν 
καταπλαγὲν 
τὸ 
πλῆθος 
καὶ 
μεγέθει 
συμφορῶν 
ἐπαλλήλων 
ἔκλυτον 
συναγαγὼν 
Ἡρώδης 
ἐπειρᾶτο 
παρορμᾶν 
ἐπὶ 
τὴν 
ἄμυναν 
λέγων 
τοιάδε· 
“Παραλογώτατά 
μοι 
δοκεῖ 
τὸ 
παρὸν 
ὑμῶν 
καθάπτεσθαι 
δέος· 
πρὸς 
μέν 
γε 
τὰς 
δαιμονίους 
πληγὰς 
ἀθυμεῖν 
εἰκὸς 
ἦν, 
τὸ 
δʼ 
αὐτὸ 
καὶ 
πρὸς 
ἀνθρωπίνην 
ἔφοδον 
πάσχειν 
ἀνάνδρων. 
ἐγὼ 
γὰρ 
τοσοῦτον 
ἀποδέω 
κατεπτηχέναι 
τοὺς 
πολεμίους 
μετὰ 
τὸν 
σεισμόν, 
ὥσθʼ 
ὑπολαμβάνειν 
τὸν 
θεὸν 
Ἄραψιν 
δέλεαρ 
τοῦτο 
καθεικέναι 
τοῦ 
δοῦναι 
δίκας 
ἡμῖν· 
οὐ 
γὰρ 
τοσοῦτον 
ὅπλοις 
ἢ 
χερσὶν 
πεποιθότες 
ὅσον 
ταῖς 
αὐτομάτοις 
ἡμῶν 
συμφοραῖς 
ἧκον· 
σφαλερὰ 
δʼ 
ἐλπὶς 
οὐκ 
ἐξ 
οἰκείας 
ἰσχύος 
ἀλλʼ 
ἐξ 
ἀλλοτρίας 
ἠρτημένη 
κακοπραγίας. 
οὔτε 
δὲ 
τὸ 
δυστυχεῖν 
οὔτε 
τοὐναντίον 
ἐν 
ἀνθρώποις 
βέβαιον, 
ἀλλʼ 
 ἔστιν 
ἰδεῖν 
ἐπαμειβομένην 
εἰς 
ἑκάτερα 
τὴν 
τύχην. 
καὶ 
τοῦτο 
μάθοιτʼ 
ἂν 
ἐξ 
οἰκείων 
ὑποδειγμάτων· 
τῇ 
γοῦν 
προτέρᾳ 
μάχῃ 
κρατούντων 
ἐκράτησαν 
ἡμῶν 
οἱ 
πολέμιοι, 
καὶ 
κατὰ 
τὸ 
εἰκὸς 
νῦν 
ἁλώσονται 
κρατήσειν 
δοκοῦντες· 
τὸ 
μὲν 
γὰρ 
ἄγαν 
πεποιθὸς 
ἀφύλακτον, 
οἱ 
φόβοι 
δὲ 
διδάσκουσιν 
προμήθειαν· 
ὥστε 
ἔμοιγε 
κἀκ 

τοῦ 
δεδοικότος 
ὑμῶν 
παρίσταται 
θαρρεῖν. 
ὅτε 
γὰρ 
ἐθρασύνεσθε 
πέρα 
τοῦ 
δέοντος 
καὶ 
κατὰ 
τῶν 
ἐχθρῶν 
παρὰ 
τὴν 
ἐμὴν 
γνώμην 
ἐξωρμήσατε, 
καιρὸν 
ἔσχεν 
ἡ 
Ἀθηνίωνος 
ἐνέδρα· 
νυνὶ 
δὲ 
ὁ 
ὄκνος 
ὑμῶν 
καὶ 
τὸ 
δοκοῦν 
ἄθυμον 
ἀσφάλειαν 
ἐμοὶ 
νίκης 
ἐγγυᾶται. 
χρὴ 
μέντοι 
γε 
μέχρι 
τοῦ 
μέλλειν 
οὕτως 
ἔχειν, 
ἐν 
δὲ 
τοῖς 
ἔργοις 
ἐγεῖραι 
τὰ 
φρονήματα 
καὶ 
πεῖσαι 
τοὺς 
ἀσεβεστάτους, 
ὡς 
οὔτʼ 
ἀνθρώπειόν 
τι 
κακὸν 
οὔτε 
δαιμόνιον 
ταπεινώσει 
ποτὲ 
τὴν 
Ἰουδαίων 
ἀνδραγαθίαν, 
ἐφʼ 
ὅσον 
τὰς 
ψυχὰς 
ἔχουσιν, 
οὐδὲ 
περιόψεταί 
τις 
Ἄραβα 
τῶν 
ἑαυτοῦ 
ἀγαθῶν 
δεσπότην 
γενόμενον, 
ὃν 
παρʼ 
ὀλίγον 
πολλάκις 
αἰχμάλωτον 
ἔλαβεν. 
μηδʼ 
ὑμᾶς 
ταρασσέτω 
τὰ 
τῶν 
ἀψύχων 
κινήματα 
μηδʼ 
ὑπολαμβάνετε 
τὸν 
σεισμὸν 
ἑτέρας 
συμφορᾶς 
τέρας 
γεγονέναι· 
φυσικὰ 
γὰρ 
τὰ 
τῶν 
στοιχείων 
πάθη 
καὶ 
οὐδὲν 
ἀνθρώποις 
πλέον 
ἢ 
τὴν 
ἐν 
ἑαυτοῖς 
βλάβην 
ἐπιφέρεται· 
λοιμοῦ 
μὲν 
γὰρ 
καὶ 
λιμοῦ 
καὶ 
τῶν 
χθονίων 
βρασμῶν 
προγένοιτʼ 
ἄν 
τι 
σημεῖον 
βραχύτερον, 
αὐτὰ 
δὲ 
ταῦτα 
περιγραφὴν 
ἔχει 
τὸ 
μέγεθος· 
ἐπεὶ 
τί 
δύναται 
μεῖζον 
ἡμᾶς 
 τοῦ 
σεισμοῦ 
βλάψαι 
καὶ 
κρατήσας 
ὁ 
πόλεμος; 
τέρας 
μέντοι 
μέγιστον 
ἁλώσεως 
γέγονεν 
τοῖς 
ἐχθροῖς 
οὐκ 
αὐτομάτως 
οὐδὲ 
διὰ 
χειρὸς 
ἀλλοτρίας, 
οἳ 
πρέσβεις 
ἡμετέρους 
παρὰ 
τὸν 
πάντων 
ἀνθρώπων 
νόμον 
ὠμῶς 
ἀπέκτειναν 
καὶ 
τοιαῦτα 
τῷ 
θεῷ 
θύματα 
περὶ 
τοῦ 
πολέμου 
κατέστεψαν. 
ἀλλʼ 
οὐ 
διαφεύξονται 
τὸν 
μέγαν 
ὀφθαλμὸν 
αὐτοῦ 
καὶ 
τὴν 
ἀνίκητον 
δεξιάν, 
δώσουσιν 
δʼ 
ἡμῖν 
αὐτίκα 
δίκας, 
ἂν 
τοῦ 
πατρίου 
φρονήματος 
ἤδη 
σπάσαντες 
τιμωροὶ 
τῶν 
παρεσπονδημένων 
ἀναστῶμεν. 
ἴτω 
τις 
οὐχ 
ὑπὲρ 
γυναικὸς 
οὐδʼ 
ὑπὲρ 
τέκνων 
οὐδʼ 
ὑπὲρ 
κινδυνευούσης 
πατρίδος, 
ἀλλʼ 
ὑπὲρ 
τῶν 
πρέσβεων 
ἀμυνόμενος· 
ἐκεῖνοι 
στρατηγήσουσιν 
τοῦ 
πολέμου 
τῶν 
ζώντων 
ἄμεινον. 
προκινδυνεύσω 
δὲ 
κἀγὼ 
χρώμενος 
ὑμῖν 
πειθηνίοις· 
εὖ 
γὰρ 
ἴστε 
τὴν 
ἑαυτῶν 
ἀνδρείαν 
ἀνυπόστατον, 
ἐὰν 
μὴ 
προπετείᾳ 
τινὶ 
βλαβῆτε.” 
Τούτοις 
παρακροτήσας 
τὸν 
στρατὸν 
ὡς 
ἑώρα 
προθύμους, 
ἔθυεν 
τῷ 
θεῷ 
καὶ 
μετὰ 
τὴν 
θυσίαν 
διέβαινεν 
τὸν 
Ἰορδάνην 
ποταμὸν 
μετὰ 
τῆς 
δυνάμεως. 
στρατοπεδευσάμενος 
δὲ 
περὶ 
Φιλαδέλφειαν 
ἐγγὺς 
τῶν 
πολεμίων 
περὶ 
τοῦ 
μεταξὺ 
φρουρίου 
πρὸς 
αὐτοὺς 
ἠκροβολίζετο 
βουλόμενος 
ἐν 
τάχει 
συμβαλεῖν· 
ἔτυχον 
γὰρ 
κἀκεῖνοί 
τινας 
προπεπομφότες 
τοὺς 
καταληψομένους 
τὸ 
ἔρυμα. 
τούτους 
μὲν 
οὖν 
ἀπεκρούσαντο 
ταχέως 
οἱ 
πεμφθέντες 
ὑπὸ 
τοῦ 
βασιλέως 
καὶ 
τὸν 
λόφον 
κατέσχον, 
αὐτὸς 
δὲ 
καθʼ 
ἡμέραν 
προάγων 
τὴν 
δύναμιν 
εἰς 
μάχην 
παρετάσσετο 
καὶ 
προεκαλεῖτο 
τοὺς 
Ἄραβας. 
ὡς 
δʼ 
 οὐδεὶς 
ἐπεξῄει, 
δεινὴ 
γάρ 
τις 
αὐτοὺς 
κατάπληξις 
εἶχε 
καὶ 
πρὸ 
τοῦ 
πλήθους 
ὁ 
στρατηγὸς 
Ἔλθεμος 
αὖος 
ἦν 
τῷ 
δέει, 
προσελθὼν 
ἐσπάραττεν 
αὐτῶν 
τὸ 
χαράκωμα. 
κἀν 

τούτῳ 
συναναγκασθέντες 
ἐξίασιν 
ἐπὶ 
τὴν 
μάχην 
ἄτακτοι 
καὶ 
πεφυρμένοι 
τοῖς 
ἱππεῦσιν 
οἱ 
πεζοί. 
πλήθει 
μὲν 
οὖν 
τῶν 
Ἰουδαίων 
περιῆσαν, 
ἐλείποντο 
δὲ 
ταῖς 
προθυμίαις 
καίτοι 
διὰ 
τὴν 
ἀπόγνωσιν 
τῆς 
νίκης 
ὄντες 
καὶ 
αὐτοὶ 
παράβολοι. 
Διὸ 
μέχρι 
μὲν 
ἀντεῖχον 
οὐ 
πολὺς 
ἦν 
αὐτῶν 
φόνος, 
ὡς 
δʼ 
ὑπέδειξαν 
τὰ 
νῶτα, 
πολλοὶ 
μὲν 
ὑπὸ 
τῶν 
Ἰουδαίων 
πολλοὶ 
δὲ 
ὑπὸ 
σφῶν 
αὐτῶν 
συμπατούμενοι 
διεφθείροντο· 
πεντακισχίλιοι 
γοῦν 
ἔπεσον 
ἐν 
τῇ 
τροπῇ, 
τὸ 
δὲ 
λοιπὸν 
πλῆθος 
ἔφθη 
συνωσθὲν 
εἰς 
τὸ 
χαράκωμα. 
τούτους 
περισχὼν 
ἐπολιόρκει, 
καὶ 
μέλλοντας 
ἁλώσεσθαι 
τοῖς 
ὅπλοις 
προκατήπειγεν 
ἡ 
δίψα 
τῶν 
ὑδάτων 
ἐπιλειπόντων. 
ὑπερηφάνει 
δὲ 
πρεσβευομένους 
ὁ 
βασιλεὺς 
καὶ 
λύτρα 
διδόντων 
πεντακόσια 
τάλαντα 
μᾶλλον 
ἐνέκειτο. 
τοῦ 
δὲ 
δίψους 
ἐκκαίοντος 
ἐξιόντες 
κατὰ 
πλῆθος 
ἐνεχείριζον 
σφᾶς 
αὐτοὺς 
τοῖς 
Ἰουδαίοις 
ἑκόντες, 
ὡς 
πέντε 
μὲν 
ἡμέραις 
τετρακισχιλίους 
δεθῆναι, 
τῇ 
δʼ 
ἕκτῃ 
τὸ 
λειπόμενον 
πλῆθος 
ὑπʼ 
ἀπογνώσεως 
ἐξελθεῖν 
ἐπὶ 
μάχην· 
οἷς 
συμβαλὼν 
Ἡρώδης 
πάλιν 
εἰς 
ἑπτακισχιλίους 
κτείνει. 
τηλικαύτῃ 
πληγῇ 
τὴν 
Ἀραβίαν 
ἀμυνάμενος 
καὶ 
σβέσας 
τῶν 
ἀνδρῶν 
τὰ 
φρονήματα 
προύκοψεν 
ὥστε 
καὶ 
προστάτης 
ὑπὸ 
τοῦ 
ἔθνους 
αἱρεθῆναι. 
Μεταλαμβάνει 
δὲ 
αὐτὸν 
εὐθέως 
ἡ 
περὶ 
τῶν 
ὅλων 
πραγμάτων 
φροντὶς 
διὰ 
τὴν 
πρὸς 
Ἀντώνιον 
φιλίαν 
Καίσαρος 
περὶ 
Ἄκτιον 
νενικηκότος. 
παρεῖχεν 
μέντοι 
δέους 
πλέον 
ἢ 
ἔπασχεν· 
 οὔπω 
γὰρ 
ἑαλωκέναι 
Καῖσαρ 
Ἀντώνιον 
ἔκρινεν 
Ἡρώδου 
συμμένοντος. 
ὅ 
γε 
μὴν 
βασιλεὺς 
ὁμόσε 
χωρῆσαι 
τῷ 
κινδύνῳ 
διέγνω, 
καὶ 
πλεύσας 
εἰς 
Ῥόδον, 
ἔνθα 
διέτριβεν 
Καῖσαρ, 
πρόσεισιν 
αὐτῷ 
δίχα 
διαδήματος, 
τὴν 
μὲν 
ἐσθῆτα 
καὶ 
τὸ 
σχῆμα 
ἰδιώτης, 
τὸ 
δὲ 
φρόνημα 
βασιλεύς· 
μηδὲν 
γοῦν 
τῆς 
ἀληθείας 
ὑποστειλάμενος 
ἄντικρυς 
εἶπεν· 
“ἐγώ, 
Καῖσαρ, 
ὑπὸ 
Ἀντωνίου 
βασιλεὺς 
γενόμενος 
ἐν 
πᾶσιν 
ὁμολογῶ 
γεγονέναι 
χρήσιμος 
Ἀντωνίῳ. 
καὶ 
οὐδὲ 
τοῦτʼ 
ἂν 
ὑποστειλαίμην 
εἰπεῖν, 
ὅτι 
πάντως 
ἄν 
με 
μετὰ 
τῶν 
ὅπλων 
ἐπείρασας 
εὐχάριστον, 
εἰ 
μὴ 
διεκώλυσαν 
Ἄραβες. 
καὶ 
συμμαχίαν 
μέντοι 
γε 
αὐτῷ 
κατὰ 
τὸ 
δυνατὸν 
καὶ 
σίτου 
πολλὰς 
ἔπεμψα 
μυριάδας, 
ἀλλʼ 
οὐδὲ 
μετὰ 
τὴν 
ἐν 
Ἀκτίῳ 
πληγὴν 
κατέλιπον 
τὸν 
εὐεργέτην, 
ἐγενόμην 
δὲ 
σύμβουλος 
ἄριστος, 
ὡς 
οὐκέτι 
χρήσιμος 
ἤμην 
σύμμαχος, 
μίαν 
εἶναι 
λέγων 
τῶν 
πταισθέντων 
διόρθωσιν 
τὸν 
Κλεοπάτρας 
θάνατον· 
ἣν 
ἀνελόντι 
καὶ 
χρήματα 
καὶ 
τείχη 
πρὸς 
ἀσφάλειαν 
καὶ 
στρατιὰν 
καὶ 
ἐμαυτὸν 
ὑπισχνούμην 
κοινωνὸν 
τοῦ 
πρὸς 
σὲ 
πολέμου. 
τοῦ 
δʼ 
ἄρα 
τὰς 
ἀκοὰς 
ἀπέφραξαν 
οἱ 
Κλεοπάτρας 
ἵμεροι 
καὶ 
θεὸς 
ὁ 
σοὶ 
τὸ 
κρατεῖν 
χαριζόμενος. 
συνήττημαι 
δʼ 
Ἀντωνίῳ 
καὶ 
τέθεικα 
μετὰ 
τῆς 
ἐκείνου 
τύχης 
τὸ 
διάδημα. 
πρὸς 
σὲ 
δὲ 
ἦλθον 
ἔχων 
τὴν 
ἀρετὴν 
τῆς 
σωτηρίας 
ἐλπίδα 
καὶ 
προλαβὼν 
ἐξετασθήσεσθαι, 
ποταπὸς 
φίλος, 
οὐ 
τίνος, 
ἐγενόμην.” 
Πρὸς 
ταῦτα 
Καῖσαρ 
“ἀλλὰ 
σώζου 
γε, 
ἔφη, 
καὶ 
βασίλευε 
νῦν 
βεβαιότερον· 
ἄξιος 
γὰρ 
εἶ 
πολλῶν 
ἄρχειν 
οὕτω 
φιλίας 
προϊστάμενος. 
πειρῶ 
δὲ 
καὶ 
τοῖς 
εὐτυχεστέροις 
διαμένειν 
πιστός, 
ὡς 
ἔγωγε 
λαμπροτάτας 
ὑπὲρ 
τοῦ 
σοῦ 
φρονήματος 
ἐλπίδας 
ἔχω. 
καλῶς 
μέντοι 
γε 
ἐποίησεν 
Ἀντώνιος 
Κλεοπάτρᾳ 
πεισθεὶς 
μᾶλλον 
ἢ 
σοί· 
καὶ 
γὰρ 
σὲ 
κεκερδήκαμεν 
ἐκ 
τῆς 
ἀνοίας 
αὐτοῦ. 
κατάρχεις 
δʼ, 
ὡς 
ἔοικεν, 
εὐποιίας 
διʼ 
ὧν 
μοι 
γράφει 
καὶ 
Βεντίδιος 
συμμαχίαν 
σε 
πεπομφέναι 
πρὸς 
τοὺς 
μονομάχους 
αὐτῷ. 
νῦν 
μὲν 
οὖν 
δόγματι 
τὸ 
βέβαιόν 
σοι 
τῆς 
βασιλείας 
ἐξαγγέλλω. 
πειράσομαι 
δὲ 
καὶ 
αὖθις 
ἀγαθόν 
τί 
σε 
ποιεῖν, 
ὡς 
μὴ 
ζητοίης 
Ἀντώνιον.” 
Τούτοις 
φιλοφρονησάμενος 
τὸν 
βασιλέα 
καὶ 
περιθεὶς 
αὐτῷ 
τὸ 
διάδημα 
δόγματι 
διεσήμαινεν 
τὴν 
δωρεάν, 
ἐν 
ᾧ 
πολλὰ 
μεγαλοφρόνως 
εἰς 
ἔπαινον 
τἀνδρὸς 
ἐφθέγξατο. 
ὁ 
δὲ 
δώροις 
ἐπιμειλιξάμενος 
αὐτὸν 
ἐξῃτεῖτό 
τινα 
τῶν 
Ἀντωνίου 
φίλων 
Ἀλεξᾶν 
ἱκέτην 
γενόμενον· 
ἐνίκα 
δὲ 
ἡ 
Καίσαρος 
ὀργὴ 
πολλὰ 
καὶ 
χαλεπὰ 
μεμφομένου 
τὸν 
ἐξαιτούμενον 
οἷς 
διεκρούσατο 
τὴν 
δέησιν. 
μετὰ 
δὲ 
ταῦτα 
πορευόμενον 
ἐπʼ 
Αἴγυπτον 
διὰ 
Συρίας 
Καίσαρα 
παντὶ 
τῷ 
βασιλικῷ 
πλούτῳ 
δεξάμενος 
Ἡρώδης 
τότε 
πρῶτον 
καὶ 
συνιππάσατο 
ποιουμένου 
περὶ 
Πτολεμαΐδα 
τῆς 
δυνάμεως 
ἐξέτασιν 
εἱστίασέν 
τε 
σὺν 
ἅπασιν 
τοῖς 
φίλοις· 
μεθʼ 
οὓς 
καὶ 
τῇ 
λοιπῇ 
στρατιᾷ 
πρὸς 
εὐωχίαν 
πάντα 
διέδωκεν. 
προυνόησεν 
δὲ 
καὶ 
διὰ 
τῆς 
ἀνύδρου 
πορευομένοις 
μέχρι 
Πηλουσίου 
παρασχεῖν 
ὕδωρ 
ἄφθονον 
ἐπανιοῦσί 
τε 
ὁμοίως, 
οὐδὲ 
ἔστιν 
ὅ 
τι 
τῶν 
ἐπιτηδείων 
ἐνεδέησεν 
τῇ 
δυνάμει. 
δόξα 
γοῦν 
αὐτῷ 
τε 
Καίσαρι 
καὶ 
τοῖς 
στρατιώταις 
παρέστη 
πολλῷ 
βραχυτέραν 
περιεῖναι 
Ἡρώδῃ 
βασιλείαν 
πρὸς 
ἃ 
παρέσχεν. 
διὰ 
 τοῦτο, 
ὡς 
ἧκεν 
εἰς 
Αἴγυπτον 
ἤδη 
Κλεοπάτρας 
καὶ 
Ἀντωνίου 
τεθνεώτων, 
οὐ 
μόνον 
αὐτοῦ 
ταῖς 
ἄλλαις 
τιμαῖς, 
ἀλλὰ 
καὶ 
τῇ 
βασιλείᾳ 
προσέθηκεν 
τήν 
τε 
ὑπὸ 
Κλεοπάτρας 
ἀποτμηθεῖσαν 
χώραν 
καὶ 
ἔξωθεν 
Γάδαρα 
καὶ 
Ἵππον 
καὶ 
Σαμάρειαν, 
πρὸς 
δὲ 
τούτοις 
τῶν 
παραλίων 
Γάζαν 
καὶ 
Ἀνθηδόνα 
καὶ 
Ἰόππην 
καὶ 
Στράτωνος 
πύργον· 
ἐδωρήσατο 
δʼ 
αὐτῷ 
καὶ 
πρὸς 
φυλακὴν 
τοῦ 
σώματος 
τετρακοσίους 
Γαλάτας, 
οἳ 
πρότερον 
ἐδορυφόρουν 
Κλεοπάτραν. 
οὐδὲν 
δὲ 
οὕτως 
ἐνῆγεν 
αὐτὸν 
εἰς 
τὰς 
δωρεὰς 
ὡς 
τὸ 
μεγαλόφρον 
τοῦ 
λαμβάνοντος. 
Μετὰ 
δὲ 
τὴν 
πρώτην 
ἀκτιάδα 
προστίθησιν 
αὐτοῦ 
τῇ 
βασιλείᾳ 
τόν 
τε 
Τράχωνα 
καλούμενον 
καὶ 
τὴν 
προσεχῆ 
Βαταναίαν 
τε 
καὶ 
τὴν 
Αὐρανῖτιν 
χώραν 
ἐξ 
αἰτίας 
τοιᾶσδε· 
Ζηνόδωρος 
ὁ 
τὸν 
Λυσανίου 
μεμισθωμένος 
οἶκον 
οὐ 
διέλειπεν 
ἐπαφεὶς 
τοὺς 
ἐκ 
τοῦ 
Τράχωνος 
λῃστὰς 
Δαμασκηνοῖς. 
οἱ 
δʼ 
ἐπὶ 
Οὐάρρωνα 
τὸν 
ἡγεμόνα 
τῆς 
Συρίας 
καταφυγόντες 
ἐδεήθησαν 
δηλῶσαι 
τὴν 
συμφορὰν 
αὐτῶν 
Καίσαρι· 
Καῖσαρ 
δὲ 
γνοὺς 
ἀντεπέστελλεν 
ἐξαιρεθῆναι 
τὸ 
λῃστήριον. 
στρατεύσας 
οὖν 
Οὐάρρων 
καθαίρει 
τε 
τῶν 
ἀνδρῶν 
τὴν 
γῆν 
καὶ 
ἀφαιρεῖται 
Ζηνόδωρον· 
ἣν 
ὕστερον 
Καῖσαρ, 
ὡς 
μὴ 
γένοιτο 
πάλιν 
ὁρμητήριον 
τοῖς 
λῃσταῖς 
ἐπὶ 
τὴν 
Δαμασκόν, 
Ἡρώδῃ 
δίδωσιν. 
κατέστησεν 
δὲ 
αὐτὸν 
καὶ 
Συρίας 
ὅλης 
ἐπίτροπον 
ἔτι 
δεκάτῳ 
πάλιν 
ἐλθὼν 
εἰς 
τὴν 
ἐπαρχίαν, 
ὡς 
μηδὲν 
ἐξεῖναι 
δίχα 
τῆς 
ἐκείνου 
συμβουλίας 
τοῖς 
ἐπιτρόποις 
διοικεῖν. 
ἐπεὶ 
δὲ 
ἐτελεύτα 
Ζηνόδωρος, 
προσένειμεν 
αὐτῷ 
καὶ 
τὴν 
μεταξὺ 
Τράχωνος 
καὶ 
τῆς 
Γαλιλαίας 
γῆν 
ἅπασαν. 
ὃ 
δὲ 
τούτων 
Ἡρώδῃ 
μεῖζον 
ἦν, 
ὑπὸ 
μὲν 
Καίσαρος 
ἐφιλεῖτο 
μετʼ 
Ἀγρίππαν, 
ὑπʼ 
Ἀγρίππα 
δὲ 
μετὰ 
Καίσαρα. 
ἔνθεν 
ἐπὶ 
 πλεῖστον 
μὲν 
εὐδαιμονίας 
προύκοψεν, 
εἰς 
μεῖζον 
δʼ 
ἐξήρθη 
φρόνημα 
καὶ 
τὸ 
πλέον 
τῆς 
μεγαλονοίας 
ἐπέτεινεν 
εἰς 
εὐσέβειαν. 
Πεντεκαιδεκάτῳ 
γοῦν 
ἔτει 
τῆς 
βασιλείας 
αὐτόν 
τε 
τὸν 
ναὸν 
ἐπεσκεύασεν 
καὶ 
περὶ 
αὐτὸν 
ἀνετειχίσατο 
χώραν 
τῆς 
οὔσης 
διπλασίονα, 
ἀμέτροις 
μὲν 
χρησάμενος 
τοῖς 
ἀναλώμασιν 
ἀνυπερβλήτῳ 
δὲ 
τῇ 
πολυτελείᾳ. 
τεκμήριον 
δὲ 
ἦσαν 
αἱ 
μεγάλαι 
στοαὶ 
περὶ 
τὸ 
ἱερὸν 
καὶ 
τὸ 
βόρειον 
ἐπʼ 
αὐτῷ 
φρούριον· 
ἃς 
μὲν 
γὰρ 
ἀνῳκοδόμησεν 
ἐκ 
θεμελίων, 
ὃ 
δʼ 
ἐπισκευάσας 
πλούτῳ 
δαψιλεῖ 
κατʼ 
οὐδὲν 
τῶν 
βασιλείων 
ἔλαττον 
Ἀντωνίαν 
ἐκάλεσεν 
εἰς 
τὴν 
Ἀντωνίου 
τιμήν. 
τό 
γε 
μὴν 
ἑαυτοῦ 
βασίλειον 
κατὰ 
τὴν 
ἄνω 
δειμάμενος 
πόλιν 
δύο 
τοὺς 
μεγίστους 
καὶ 
περικαλλεστάτους 
οἴκους, 
οἷς 
οὐδὲ 
ναός 
πῃ 
συνεκρίνετο, 
προσηγόρευσεν 
ἀπὸ 
τῶν 
φίλων 
τὸν 
μὲν 
Καισάρειον 
τὸν 
δὲ 
Ἀγρίππειον. 
Ἀλλὰ 
γὰρ 
οὐκ 
οἴκοις 
μόνον 
αὐτῶν 
τὴν 
μνήμην 
καὶ 
τὰς 
ἐπικλήσεις 
περιέγραψεν, 
διέβη 
δὲ 
εἰς 
ὅλας 
πόλεις 
αὐτῷ 
τὸ 
φιλότιμον. 
ἐν 
μέν 
γε 
τῇ 
Σαμαρείτιδι 
πόλιν 
καλλίστῳ 
περιβόλῳ 
τειχισάμενος 
ἐπὶ 
σταδίους 
εἴκοσι 
καὶ 
καταγαγὼν 
ἑξακισχιλίους 
εἰς 
αὐτὴν 
οἰκήτορας, 
γῆν 
δὲ 
τούτοις 
προσνείμας 
λιπαρωτάτην 
καὶ 
ἐν 
μέσῳ 
τῷ 
κτίσματι 
ναόν 
τε 
ἐνιδρυσάμενος 
μέγιστον 
καὶ 
περὶ 
αὐτὸν 
τέμενος 
ἀποδείξας 
τῷ 
Καίσαρι 
τριῶν 
ἡμισταδίων, 
τὸ 
ἄστυ 
Σεβαστὴν 
ἐκάλεσεν· 
ἐξαίρετον 
δὲ 
τοῖς 
ἐν 
αὐτῷ 
παρέσχεν 
εὐνομίαν. 
Ἐπὶ 
τούτοις 
δωρησαμένου 
τοῦ 
Καίσαρος 
αὐτὸν 
ἑτέρας 
προσθέσει 
χώρας, 
ὁ 
δὲ 
κἀνταῦθα 
ναὸν 
αὐτῷ 
λευκῆς 
μαρμάρου 
καθιδρύσατο 
παρὰ 
τὰς 
Ἰορδάνου 
πηγάς· 
καλεῖται 
δὲ 
Πάνειον 
ὁ 
τόπος· 
ἔνθα 
κορυφὴ 
μέν 
τις 
ὄρους 
εἰς 
ἄπειρον 
ὕψος 
ἀνατείνεται, 
παρὰ 
δὲ 
τὴν 
ὑπόρειον 
λαγόνα 
συνηρεφὲς 
ἄντρον 
ὑπανοίγει, 
διʼ 
οὗ 
βαραθρώδης 
κρημνὸς 
εἰς 
ἀμέτρητον 
ἀπορρῶγα 
βαθύνεται 
πλήθει 
τε 
ὕδατος 
ἀσαλεύτου 
καὶ 
τοῖς 
καθιμῶσίν 
τι 
πρὸς 
ἔρευναν 
γῆς 
οὐδὲν 
μῆκος 
ἐξαρκεῖ. 
τοῦ 
δὲ 
ἄντρου 
κατὰ 
τὰς 
ἔξωθεν 
ῥίζας 
ἀνατέλλουσιν 
αἱ 
πηγαί· 
καὶ 
γένεσις 
μέν, 
ὡς 
ἔνιοι 
δοκοῦσιν, 
ἔνθεν 
Ἰορδάνου, 
τὸ 
δʼ 
ἀκριβὲς 
ἐν 
τοῖς 
ἑξῆς 
δηλώσομεν. 
Ὁ 
δὲ 
βασιλεὺς 
καὶ 
ἐν 
Ἱεριχοῖ 
μεταξὺ 
Κύπρου 
τοῦ 
φρουρίου 
καὶ 
τῶν 
προτέρων 
βασιλείων 
ἄλλα 
κατασκευάσας 
ἀμείνω 
καὶ 
χρησιμώτερα 
πρὸς 
τὰς 
ἐπιδημίας 
ἀπὸ 
τῶν 
αὐτῶν 
ὠνόμασεν 
φίλων. 
καθόλου 
δὲ 
οὐκ 
ἔστιν 
εἰπεῖν 
ὅντινα 
τῆς 
βασιλείας 
ἐπιτήδειον 
τόπον 
τῆς 
πρὸς 
Καίσαρα 
τιμῆς 
γυμνὸν 
εἴασεν. 
ἐπεὶ 
δὲ 
τὴν 
ἰδίαν 
χώραν 
ἐπλήρωσεν 
ναῶν, 
εἰς 
τὴν 
ἐπαρχίαν 
αὐτοῦ 
τὰς 
τιμὰς 
ὑπερεξέχεεν 
καὶ 
πολλαῖς 
πόλεσιν 
ἐνιδρύσατο 
Καισάρεια. 
Κατιδὼν 
δὲ 
κἀν 

τοῖς 
παραλίοις 
πόλιν 
ἤδη 
μὲν 
κάμνουσαν, 
Στράτωνος 
ἐκαλεῖτο 
πύργος, 
διὰ 
δὲ 
εὐφυίαν 
τοῦ 
χωρίου 
δέξασθαι 
δυναμένην 
τὸ 
φιλότιμον 
αὐτοῦ, 
πᾶσαν 
ἀνέκτισεν 
λευκῷ 
λίθῳ 
καὶ 
λαμπροτάτοις 
ἐκόσμησεν 
βασιλείοις, 
ἐν 
ᾗ 
μάλιστα 
τὸ 
φύσει 
μεγαλόνουν 
ἐπεδείξατο. 
μεταξὺ 
γὰρ 
Δώρων 
καὶ 
Ἰόππης, 
ὧν 
ἡ 
πόλις 
 μέση 
κεῖται, 
πᾶσαν 
εἶναι 
συμβέβηκεν 
τὴν 
παράλιον 
ἀλίμενον, 
ὡς 
πάντα 
τὸν 
τὴν 
Φοινίκην 
ἐπʼ 
Αἰγύπτου 
παραπλέοντα 
σαλεύειν 
ἐν 
πελάγει 
διὰ 
τὴν 
ἐκ 
λιβὸς 
ἀπειλήν, 
ᾧ 
καὶ 
μετρίως 
ἐπαυρίζοντι 
τηλικοῦτον 
ἐπεγείρεται 
κῦμα 
πρὸς 
ταῖς 
πέτραις, 
ὥστε 
τὴν 
ὑποστροφὴν 
τοῦ 
κύματος 
ἐπὶ 
πλεῖστον 
ἐξαγριοῦν 
τὴν 
θάλασσαν. 
ἀλλʼ 
ὁ 
βασιλεὺς 
τοῖς 
ἀναλώμασιν 
καὶ 
τῇ 
φιλοτιμίᾳ 
νικήσας 
τὴν 
φύσιν 
μείζονα 
μὲν 
τοῦ 
Πειραιῶς 
λιμένα 
κατεσκεύασεν, 
ἐν 
δὲ 
τοῖς 
μυχοῖς 
αὐτοῦ 
βαθεῖς 
ὅρμους 
ἑτέρους. 
Καθάπαν 
δʼ 
ἔχων 
ἀντιπράσσοντα 
τὸν 
τόπον 
ἐφιλονείκησεν 
πρὸς 
τὴν 
δυσχέρειαν, 
ὡς 
τὴν 
μὲν 
ὀχυρότητα 
τῆς 
δομήσεως 
δυσάλωτον 
εἶναι 
τῇ 
θαλάσσῃ, 
τὸ 
δὲ 
κάλλος 
ὡς 
ἐπὶ 
μηδενὶ 
δυσκόλῳ 
κεκοσμῆσθαι· 
συμμετρησάμενος 
γὰρ 
ὅσον 
εἰρήκαμεν 
τῷ 
λιμένι 
μέγεθος 
καθίει 
λίθους 
ἐπʼ 
ὀργυιὰς 
εἴκοσιν 
εἰς 
τὸ 
πέλαγος, 
ὧν 
ἦσαν 
οἱ 
πλεῖστοι 
μῆκος 
ποδῶν 
πεντήκοντα, 
βάθος 
ἐννέα, 
εὖρος 
δέκα, 
τινὲς 
δὲ 
καὶ 
μείζους. 
ἐπεὶ 
δὲ 
ἀνεπληρώθη 
τὸ 
ὕφαλον, 
οὕτως 
ἤδη 
τὸ 
ὑπερέχον 
τοῦ 
πελάγους 
τεῖχος 
ἐπὶ 
διακοσίους 
πόδας 
ηὐρύνετο· 
ὧν 
οἱ 
μὲν 
ἑκατὸν 
προδεδόμηντο 
πρὸς 
τὴν 
ἀνακοπὴν 
τοῦ 
κύματος, 
προκυμία 
γοῦν 
ἐκλήθη, 
τὸ 
δὲ 
λοιπὸν 
ὑπόκειται 
τῷ 
περιθέοντι 
λιθίνῳ 
τείχει. 
τοῦτο 
δὲ 
πύργοις 
τε 
διείληπται 
μεγίστοις, 
ὧν 
ὁ 
προύχων 
καὶ 
περικαλλέστατος 
ἀπὸ 
τοῦ 
Καίσαρος 
προγόνου 
Δρούσιον 
κέκληται, 
ψαλίδες 
τε 
πυκναὶ 
πρὸς 
καταγωγὴν 
τῶν 
ἐνορμιζομένων 
καὶ 
τὸ 
πρὸ 
αὐτῶν 
πᾶν 
κύκλῳ 
νάγμα 
τοῖς 
ἀποβαίνουσιν 
πλατὺς 
περίπατος. 
ὁ 
δʼ 
εἴσπλους 
βόρειος, 
αἰθριώτατος 
γὰρ 
ἀνέμων 
τῷ 
τόπῳ 
βορέας· 
καὶ 
ἐπὶ 
τοῦ 
στόματος 
κολοσσοὶ 
τρεῖς 
ἑκατέρωθεν 
ὑπεστηριγμένοι 
κίοσιν, 
ὧν 
τοὺς 
μὲν 
ἐκ 
λαιᾶς 
χειρὸς 
εἰσπλεόντων 
πύργος 
ναστὸς 
ἀνέχει, 
τοὺς 
δὲ 
ἐκ 
δεξιοῦ 
δύο 
ὀρθοὶ 
λίθοι 
συνεζευγμένοι 
τοῦ 
κατὰ 
θάτερον 

χεῖλος 
πύργου 
μείζονες. 
προσεχεῖς 
δʼ 
οἰκίαι 
τῷ 
λιμένι 
λευκοῦ 
καὶ 
αὗται 
λίθου, 
καὶ 
κατατείνοντες 
ἐπʼ 
αὐτὸν 
οἱ 
στενωποὶ 
τοῦ 
ἄστεος 
πρὸς 
ἓν 
διάστημα 
μεμετρημένοι. 
καὶ 
τοῦ 
στόματος 
ἀντικρὺ 
ναὸς 
Καίσαρος 
ἐπὶ 
γηλόφου 
κάλλει 
καὶ 
μεγέθει 
διάφορος· 
ἐν 
δʼ 
αὐτῷ 
κολοσσὸς 
Καίσαρος 
οὐκ 
ἀποδέων 
τοῦ 
Ὀλυμπίασιν 
Διός, 
ᾧ 
καὶ 
προσείκασται, 
Ῥώμης 
δὲ 
ἴσος 
Ἥρᾳ 
τῇ 
κατʼ 
Ἄργος. 
ἀνέθηκεν 
δὲ 
τῇ 
μὲν 
ἐπαρχίᾳ 
τὴν 
πόλιν, 
τοῖς 
ταύτῃ 
δὲ 
πλοϊζομένοις 
τὸν 
λιμένα, 
Καίσαρι 
δὲ 
τὴν 
τιμὴν 
τοῦ 
κτίσματος· 
Καισάρειαν 
γοῦν 
ὠνόμασεν 
αὐτήν. 
Τά 
γε 
μὴν 
λοιπὰ 
τῶν 
ἔργων, 
ἀμφιθέατρον 
καὶ 
θέατρον 
καὶ 
ἀγοράς, 
ἄξια 
τῆς 
προσηγορίας 
ἐνιδρύσατο. 
καὶ 
πενταετηρικοὺς 
ἀγῶνας 
καταστησάμενος 
ὁμοίως 
ἐκάλεσεν 
ἀπὸ 
τοῦ 
Καίσαρος, 
πρῶτος 
αὐτὸς 
ἆθλα 
μέγιστα 
προθεὶς 
ἐπὶ 
τῆς 
ἑκατοστῆς 
ἐνενηκοστῆς 
δευτέρας 
ὀλυμπιάδος, 
ἐν 
οἷς 
οὐ 
μόνον 
οἱ 
νικῶντες, 
ἀλλὰ 
καὶ 
οἱ 
μετʼ 
αὐτοὺς 
καὶ 
οἱ 
τρίτοι 
τοῦ 
βασιλικοῦ 
πλούτου 
μετελάμβανον. 
ἀνακτίσας 
δὲ 
καὶ 
Ἀνθηδόνα 
τὴν 
παράλιον 
καταρριφθεῖσαν 
ἐν 
 πολέμῳ 
Ἀγρίππειον 
προσηγόρευσε· 
τοῦ 
δʼ 
αὐτοῦ 
φίλου 
διʼ 
ὑπερβολὴν 
εὐνοίας 
καὶ 
ἐπὶ 
τῆς 
πύλης 
ἐχάραξεν 
τὸ 
ὄνομα, 
ἣν 
αὐτὸς 
ἐν 
τῷ 
ναῷ 
κατεσκεύασεν. 
Φιλοπάτωρ 
γε 
μήν, 
εἰ 
καί 
τις 
ἕτερος· 
καὶ 
γὰρ 
τῷ 
πατρὶ 
μνημεῖον 
κατέθηκεν 
πόλιν, 
ἣν 
ἐν 
τῷ 
καλλίστῳ 
τῆς 
βασιλείας 
πεδίῳ 
κτίσας 
ποταμοῖς 
τε 
καὶ 
δένδρεσιν 
πλουσίαν 
ὠνόμασεν 
Ἀντιπατρίδα, 
καὶ 
τὸ 
ὑπὲρ 
Ἱεριχοῦντος 
φρούριον 
ὀχυρότητι 
καὶ 
κάλλει 
διάφορον 
τειχίσας 
ἀνέθηκεν 
τῇ 
μητρὶ 
προσειπὼν 
Κύπρον. 
Φασαήλῳ 
δὲ 
τἀδελφῷ 
τὸν 
ἐν 
Ἱεροσολύμοις 
ὁμώνυμον 
πύργον, 
οὗ 
τό 
τε 
σχῆμα 
καὶ 
τὴν 
ἐν 
τῷ 
μεγέθει 
πολυτέλειαν 
διὰ 
τῶν 
ἑξῆς 
δηλώσομεν. 
καὶ 
πόλιν 
ἄλλην 
κτίσας 
κατὰ 
τὸν 
ἀπὸ 
Ἱεριχοῦς 
ἰόντων 
αὐλῶνα 
πρὸς 
βορέαν 
Φασαηλίδα 
ὠνόμασεν. 
Παραδοὺς 
δʼ 
αἰῶνι 
τούς 
τε 
οἰκείους 
καὶ 
φίλους 
οὐδὲ 
τῆς 
ἑαυτοῦ 
μνήμης 
ἠμέλησεν, 
ἀλλὰ 
φρούριον 
μὲν 
ἐπιτειχίσας 
τῷ 
πρὸς 
Ἀραβίαν 
ὄρει 
προσηγόρευσεν 
Ἡρώδειον 
ἀφʼ 
ἑαυτοῦ, 
τὸν 
δὲ 
μαστοειδῆ 
κολωνὸν 
ὄντα 
χειροποίητον 
ἑξήκοντα 
σταδίων 
ἄπωθεν 
Ἱεροσολύμων 
ἐκάλεσεν 
μὲν 
ὁμοίως, 
ἐξήσκησεν 
δὲ 
φιλοτιμότερον. 
στρογγύλοις 
μὲν 
γὰρ 
τὴν 
ἄκραν 
πύργοις 
περιέσχεν, 
ἐπλήρωσεν 
δὲ 
τὸν 
περίβολον 
βασιλείοις 
πολυτελεστάτοις, 
ὡς 
μὴ 
μόνον 
τὴν 
ἔνδον 
τῶν 
οἰκημάτων 
ὄψιν 
εἶναι 
λαμπράν, 
ἀλλὰ 
καὶ 
τοῖς 
ἔξωθεν 
τοίχοις 
καὶ 
 θριγκοῖς 
καὶ 
στέγαις 
περικεχύσθαι 
τὸν 
πλοῦτον 
δαψιλῆ· 
πόρρωθεν 
δὲ 
μεγίστοις 
ἀναλώμασιν 
ὑδάτων 
πλῆθος 
εἰσήγαγεν 
καὶ 
βαθμοῖς 
διακοσίοις 
λευκοτάτης 
μαρμάρου 
τὴν 
ἄνοδον 
διέλαβεν· 
ἦν 
γὰρ 
δὴ 
τὸ 
γήλοφον 
ἐπιεικῶς 
ὑψηλὸν 
καὶ 
πᾶν 
χειροποίητον. 
κατεσκεύασεν 
δὲ 
καὶ 
περὶ 
τὰς 
ῥίζας 
ἄλλα 
βασίλεια 
τήν 
τε 
ἀποσκευὴν 
καὶ 
τοὺς 
φίλους 
δέξασθαι 
δυνάμενα, 
ὥστε 
τῷ 
μὲν 
πάντα 
ἔχειν 
πόλιν 
εἶναι 
δοκεῖν 
τὸ 
ἔρυμα, 
τῇ 
περιγραφῇ 
δὲ 
βασίλειον. 
Τοσαῦτα 
συγκτίσας 
πλείσταις 
καὶ 
τῶν 
ἔξω 
πόλεων 
τὸ 
μεγαλόψυχον 
ἐπεδείξατο. 
Τριπόλει 
μὲν 
γὰρ 
καὶ 
Δαμασκῷ 
καὶ 
Πτολεμαΐδι 
γυμνάσια, 
Βύβλῳ 
δὲ 
τεῖχος, 
ἐξέδρας 
τε 
καὶ 
στοὰς 
καὶ 
ναοὺς 
καὶ 
ἀγορὰς 
Βηρυτῷ 
κατασκευάσας 
καὶ 
Τύρῳ, 
Σιδῶνί 
γε 
μὴν 
καὶ 
Δαμασκῷ 
θέατρα, 
Λαοδικεῦσι 
δὲ 
τοῖς 
παραλίοις 
ὑδάτων 
εἰσαγωγήν, 
Ἀσκαλωνίταις 
δὲ 
βαλανεῖα 
καὶ 
κρήνας 
πολυτελεῖς, 
πρὸς 
δὲ 
περίστυλα 
θαυμαστὰ 
τήν 
τε 
ἐργασίαν 
καὶ 
τὸ 
μέγεθος· 
εἰσὶ 
δʼ 
οἷς 
ἄλση 
καὶ 
λειμῶνας 
ἀνέθηκεν. 
πολλαὶ 
δὲ 
πόλεις 
ὥσπερ 
κοινωνοὶ 
τῆς 
βασιλείας 
καὶ 
χώραν 
ἔλαβον 
παρʼ 
αὐτοῦ· 
γυμνασιαρχίαις 
δʼ 
ἄλλας 
ἐπετησίοις 
τε 
καὶ 
διηνεκέσιν 
ἐδωρήσατο 
προσόδους 
κατατάξας, 
ὥσπερ 
Κῴοις, 
ἵνα 
μηδέποτε 
ἐκλείπῃ 
τὸ 
γέρας. 
σῖτόν 
γε 
μὴν 
πᾶσιν 
ἐχορήγησεν 
τοῖς 
δεομένοις, 
καὶ 
τῇ 
Ῥόδῳ 
χρήματα 
μὲν 
εἰς 
ναυτικοῦ 
κατασκευὴν 
παρέσχεν 
πολλαχοῦ 
καὶ 
πολλάκις, 
ἐμπρησθὲν 
δὲ 
τὸ 
Πύθιον 
ἰδίοις 
ἀναλώμασιν 
ἄμεινον 
ἀνεδείματο. 
καὶ 
τί 
δεῖ 
λέγειν 
τὰς 
εἰς 
Λυκίους 
ἢ 
Σαμίους 
δωρεὰς 
ἢ 
τὴν 
διʼ 
ὅλης 
τῆς 
 Ἰωνίας 
ἐν 
οἷς 
ἐδεήθησαν 
ἕκαστοι 
δαψίλειαν; 
ἀλλʼ 
Ἀθηναῖοι 
καὶ 
Λακεδαιμόνιοι 
Νικοπολῖταί 
τε 
καὶ 
τὸ 
κατὰ 
Μυσίαν 
Πέργαμον 
οὐ 
τῶν 
Ἡρώδου 
γέμουσιν 
ἀναθημάτων; 
τὴν 
δʼ 
Ἀντιοχέων 
τῶν 
ἐν 
Συρίᾳ 
πλατεῖαν 
οὐ 
φευκτὴν 
οὖσαν 
ὑπὸ 
βορβόρου 
κατέστρωσέν 
τε 
σταδίων 
εἴκοσι 
τὸ 
μῆκος 
οὖσαν 
ξεστῇ 
μαρμάρῳ 
καὶ 
πρὸς 
τὰς 
τῶν 
ὑετῶν 
ἀποφυγὰς 
ἐκόσμησεν 
ἰσομήκει 
στοᾷ. 
Ταῦτα 
μὲν 
ἄν 
τις 
εἴποι 
ἴδια 
τῶν 
εὖ 
παθόντων 
δήμων 
ἑκάστου, 
τὸ 
δὲ 
Ἠλείοις 
χαρισθὲν 
οὐ 
μόνον 
κοινὸν 
τῆς 
Ἑλλάδος 
ἀλλʼ 
ὅλης 
τῆς 
οἰκουμένης 
δῶρον, 
εἰς 
ἣν 
ἡ 
δόξα 
τῶν 
Ὀλυμπίασιν 
ἀγώνων 
διικνεῖται. 
τούτους 
γὰρ 
δὴ 
καταλυομένους 
ἀπορίᾳ 
χρημάτων 
ὁρῶν 
καὶ 
τὸ 
μόνον 
λείψανον 
τῆς 
ἀρχαίας 
Ἑλλάδος 
ὑπορρέον, 
οὐ 
μόνον 
ἀγωνοθέτης 
ἧς 
ἐπέτυχεν 
πενταετηρίδος 
εἰς 
Ῥώμην 
παραπλέων 
ἐγένετο, 
ἀλλὰ 
καὶ 
πρὸς 
τὸ 
διηνεκὲς 
πόρους 
χρημάτων 
ἀπέδειξεν, 
ὡς 
μηδέποτε 
ἀγωνοθετοῦσαν 
αὐτοῦ 
τὴν 
μνήμην 
ἀπολιπεῖν. 
ἀνήνυτον 
ἂν 
εἴη 
χρεῶν 
διαλύσεις 
ἢ 
φόρων 
ἐπεξιέναι, 
καθάπερ 
Φασηλίταις 
καὶ 
Βαλανεώταις 
καὶ 
τοῖς 
περὶ 
τὴν 
Κιλικίαν 
πολιχνίοις 
τὰς 
ἐτησίους 
εἰσφορὰς 
ἐπεξεκούφισεν. 
πλεῖστόν 
γε 
μὴν 
αὐτοῦ 
τῆς 
μεγαλονοίας 
ἔθραυσεν 
ὁ 
φόβος, 
ὡς 
μὴ 
δόξειεν 
ἐπίφθονος 
ἤ 
τι 
θηρᾶσθαι 
μεῖζον 
εὐεργετῶν 
τὰς 
πόλεις 
πλέον 
τῶν 
ἐχόντων. 
Ἐχρήσατο 
δὲ 
καὶ 
σώματι 
πρὸς 
τὴν 
ψυχὴν 
ἀναλόγῳ, 
κυνηγέτης 
μὲν 
ἄριστος 
ἀεὶ 
γενόμενος, 
ἐν 
ᾧ 
μάλιστα 
διʼ 
ἐμπειρίαν 
ἱππικῆς 
ἐπετύγχανεν· 
μιᾷ 
γοῦν 
ἡμέρᾳ 
ποτὲ 
τεσσαράκοντα 
θηρίων 
ἐκράτησεν· 
ἔστι 
δὲ 
καὶ 
συοτρόφος 
μὲν 
ἡ 
χώρα, 
τὸ 
πλέον 
δʼ 
ἐλάφων 
καὶ 
ὀνάγρων 
εὔπορος· 
πολεμιστὴς 
δʼ 
ἀνυπόστατος. 
πολλοὶ 
γοῦν 
κἀν 

ταῖς 
γυμνασίαις 
αὐτὸν 
κατεπλάγησαν 
ἀκοντιστήν 
τε 
ἰθυβολώτατον 
καὶ 
τοξότην 
εὐστοχώτατον 
ἰδόντες. 
πρὸς 
δὲ 
τοῖς 
ψυχικοῖς 
καὶ 
τοῖς 
σωματικοῖς 
προτερήμασιν 
ἐχρήσατο 
καὶ 
δεξιᾷ 
τύχῃ· 
καὶ 
γὰρ 
σπάνιον 
ἔπταισεν 
ἐν 
πολέμῳ, 
καὶ 
τῶν 
πταισμάτων 
οὐκ 
αὐτὸς 
αἴτιος, 
ἀλλʼ 
ἢ 
προδοσίᾳ 
τινῶν 
ἢ 
προπετείᾳ 
στρατιωτῶν 
ἐγένετο. 
Τάς 
γε 
μὴν 
ὑπαίθρους 
εὐπραγίας 
ἡ 
τύχη 
τοῖς 
κατʼ 
οἶκον 
ἀνιαροῖς 
ἐνεμέσησεν, 
καὶ 
κακοδαιμονεῖν 
ἐκ 
γυναικὸς 
ἤρξατο 
περὶ 
ἣν 
μάλιστα 
ἐσπούδασεν. 
ἐπειδὴ 
γὰρ 
εἰς 
τὴν 
ἀρχὴν 
παρῆλθεν, 
ἀποπεμψάμενος 
ἣν 
ἰδιώτης 
ἦκτο 
γαμετήν, 
γένος 
ἦν 
ἐξ 
Ἱεροσολύμων 
Δωρὶς 
ὄνομα, 
γαμεῖ 
Μαριάμμην 
τὴν 
Ἀλεξάνδρου 
τοῦ 
Ἀριστοβούλου 
θυγατέρα, 
διʼ 
ἣν 
αὐτῷ 
στασιασθῆναι 
συνέβη 
τὸν 
οἶκον 
καὶ 
τάχιον 
μέν, 
μάλιστα 
δὲ 
μετὰ 
τὴν 
ἐκ 
Ῥώμης 
ἄφιξιν. 
πρῶτον 
μὲν 
γὰρ 
τὸν 
ἐκ 
τῆς 
Δωρίδος 
υἱὸν 
Ἀντίπατρον 
διὰ 
τοὺς 
ἐκ 
Μαριάμμης 
ἐφυγάδευσεν 
τῆς 
πόλεως 
μόναις 
ταῖς 
ἑορταῖς 
ἀφεὶς 
κατιέναι· 
ἔπειτα 
τὸν 
πάππον 
τῆς 
γυναικὸς 
Ὑρκανὸν 
ἐκ 
Πάρθων 
πρὸς 
αὐτὸν 
ἐλθόντα 
διʼ 
ὑπόνοιαν 
ἐπιβουλῆς 
ἀνεῖλεν, 
ὃν 
ᾐχμαλωτίσατο 
μὲν 
Βαζαφράνης 
καταδραμὼν 
Συρίαν, 
ἐξῃτήσαντο 
δὲ 
κατὰ 
οἶκτον 
οἱ 
ὑπὲρ 
Εὐφράτην 
ὁμοεθνεῖς. 
καὶ 
εἴ 
γε 
τούτοις 
ἐπείσθη 
παραινοῦσιν 
μὴ 
διαβῆναι 
πρὸς 
Ἡρώδην, 
οὐκ 
ἂν 
παραπώλετο· 
δέλεαρ 
δʼ 
αὐτῷ 
θανάτου 
τῆς 
υἱωνῆς 
ὁ 
γάμος 
κατέστη· 
τούτῳ 
γὰρ 
πεποιθὼς 
καὶ 
περισσόν 
τι 
τῆς 
πατρίδος 
ἐφιέμενος 
ἧκεν. 
παρώξυνεν 
δὲ 
Ἡρώδην 
οὐκ 
αὐτὸς 
ἀντιποιούμενος 
βασιλείας, 
ἀλλʼ 
ἐπεὶ 
τὸ 
βασιλεύειν 
ἐπέβαλλεν 
αὐτῷ. 
Τῶν 
δὲ 
ἐκ 
Μαριάμμης 
πέντε 
τέκνων 
γενομένων 
δύο 
μὲν 
θυγατέρες, 
τρεῖς 
δʼ 
ἦσαν 
υἱεῖς. 
καὶ 
τούτων 
ὁ 
νεώτατος 
μὲν 
ἐν 
Ῥώμῃ 
παιδευόμενος 
τελευτᾷ, 
δύο 
δὲ 
τοὺς 
πρεσβυτάτους 
βασιλικῶς 
ἦγεν 
διά 
τε 
τὴν 
μητρῴαν 
εὐγένειαν 
καὶ 
ὅτι 
βασιλεύοντι 
γεγόνεισαν 
αὐτῷ. 
τὸ 
δὲ 
τούτων 
ἰσχυρότερον 
ὁ 
Μαριάμμης 
ἔρως 
συνήργει 
καθʼ 
ἡμέραν 
ἐκκαίων 
Ἡρώδην 
λαβρότερος, 
ὡς 
μηδενὸς 
τῶν 
διὰ 
τὴν 
στεργομένην 
λυπηρῶν 
αἰσθάνεσθαι· 
τοσοῦτον 
γὰρ 
ἦν 
μῖσος 
εἰς 
αὐτὸν 
τῆς 
Μαριάμμης, 
ὅσος 
ἐκείνου 
πρὸς 
αὐτὴν 
ἔρως. 
ἔχουσα 
δὲ 
τὴν 
μὲν 
ἀπέχθειαν 
ἐκ 
τῶν 
πραγμάτων 
εὔλογον, 
τὴν 
δὲ 
παρρησίαν 
ἐκ 
τοῦ 
φιλεῖσθαι, 
φανερῶς 
ὠνείδιζεν 
αὐτῷ 
τὰ 
κατὰ 
τὸν 
πάππον 
Ὑρκανὸν 
καὶ 
τὸν 
ἀδελφὸν 
Ἰωνάθην· 
οὐδὲ 
γὰρ 
τούτου 
καίπερ 
ὄντος 
παιδὸς 
ἐφείσατο, 
δοὺς 
μὲν 
αὐτῷ 
τὴν 
ἀρχιερωσύνην 
ἑπτακαιδεκαέτει, 
μετὰ 
δὲ 
τὴν 
τιμὴν 
κτείνας 
εὐθέως, 
ἐπειδὴ 
τὴν 
ἱερὰν 
ἐσθῆτα 
λαβόντι 
καὶ 
τῷ 
βωμῷ 
προσελθόντι 
καθʼ 
ἑορτὴν 
ἄθρουν 
ἐπεδάκρυσεν 
τὸ 
πλῆθος. 
πέμπεται 
μὲν 
οὖν 
ὁ 
παῖς 
διὰ 
νυκτὸς 
εἰς 
Ἱεριχοῦντα, 
ἐκεῖ 
 δὲ 
κατʼ 
ἐντολὴν 
ὑπὸ 
τῶν 
Γαλατῶν 
βαπτιζόμενος 
ἐν 
κολυμβήθρᾳ 
τελευτᾷ. 
Διὰ 
ταῦθʼ 
Ἡρώδην 
μὲν 
ὠνείδιζεν 
ἡ 
Μαριάμμη, 
καὶ 
τὴν 
ἀδελφὴν 
αὐτοῦ 
καὶ 
τὴν 
μητέρα 
δειναῖς 
ἐξύβριζεν 
λοιδορίαις. 
ἀλλʼ 
ὁ 
μὲν 
πεφίμωτο 
τοῖς 
ἱμέροις, 
δεινὴ 
δὲ 
τὰς 
γυναῖκας 
ἀγανάκτησις 
εἰσῄει, 
καὶ 
πρὸς 
ὃ 
μάλιστα 
κινήσειν 
τὸν 
Ἡρώδην 
ἔμελλον, 
εἰς 
μοιχείαν 
διέβαλλον 
αὐτήν, 
ἄλλα 
τε 
πολλὰ 
πρὸς 
τὸ 
πιθανὸν 
ἐνσκευαζόμεναι 
καὶ 
κατηγοροῦσαι 
διότι 
τὴν 
εἰκόνα 
τὴν 
ἑαυτῆς 
πέμψειεν 
εἰς 
Αἴγυπτον 
Ἀντωνίῳ 
καὶ 
διʼ 
ὑπερβολὴν 
ἀσελγείας 
ἀποῦσαν 
δείξειεν 
ἑαυτὴν 
ἀνθρώπῳ 
γυναικομανοῦντι 
καὶ 
βιάζεσθαι 
δυναμένῳ. 
τοῦθʼ 
ὥσπερ 
σκηπτὸς 
ἐμπεσὼν 
ἐτάραξεν 
Ἡρώδην, 
μάλιστα 
μὲν 
διὰ 
τὸν 
ἔρωτα 
ζηλοτύπως 
ἔχοντα, 
λογιζόμενον 
δὲ 
καὶ 
τὴν 
Κλεοπάτρας 
δεινότητα, 
διʼ 
ἣν 
Λυσανίας 
τε 
ὁ 
βασιλεὺς 
ἀνῄρητο 
καὶ 
Μάλχος 
ὁ 
Ἄραψ· 
οὐ 
γὰρ 
ἀφαιρέσει 
γαμετῆς 
ἐμέτρει 
τὸν 
κίνδυνον, 
ἀλλὰ 
θανάτῳ. 
Μέλλων 
οὖν 
ἀποδημήσειν 
Ἰωσήπῳ 
τῷ 
ἀνδρὶ 
Σαλώμης 
τῆς 
ἀδελφῆς 
αὐτοῦ, 
πιστὸς 
δὲ 
ἦν 
καὶ 
διὰ 
τὸ 
κῆδος 
εὔνους, 
παρατίθεται 
τὴν 
γυναῖκα, 
κρύφα 
δοὺς 
ἐντολὰς 
ἀναιρεῖν 
αὐτήν, 
εἰ 
κἀκεῖνον 
Ἀντώνιος. 
ὁ 
δὲ 
Ἰώσηπος, 
οὔτι 
κακοήθως, 
ἀλλὰ 
τὸν 
ἔρωτα 
τοῦ 
βασιλέως 
παραστῆσαι 
τῇ 
γυναικὶ 
βουλόμενος, 
ὡς 
οὐδὲ 
ἀποθανὼν 
αὐτῆς 
ὑπομένοι 
διαζευχθῆναι, 
τὸ 
ἀπόρρητον 
ἐκφαίνει. 
κἀκείνη 
πρὸς 
ἐπανήκοντα 
τὸν 
Ἡρώδην 
πολλά 
τε 
περὶ 
τοῦ 
πρὸς 
αὐτὴν 
συμπαθοῦς 
ἐν 
ταῖς 
ὁμιλίαις 
ἐπομνύμενον, 
ὡς 
οὐδʼ 
ἐρασθείη 
ποτὲ 
γυναικὸς 
ἄλλης, 
“πάνυ 
γοῦν, 
εἶπεν, 
ταῖς 
πρὸς 
τὸν 
Ἰώσηπον 
ἐντολαῖς 
ἐπεδείξω 
τὸν 
πρὸς 
ἡμᾶς 
ἔρωτα 
κτεῖναί 
με 
προστάξας.” 
Ἔκφρων 
εὐθέως 
ἀκούσας 
τὸ 
ἀπόρρητον 
ἦν, 
καὶ 
οὐκ 
ἄν 
ποτε 
τὸν 
Ἰώσηπον 
ἐξαγγεῖλαι 
τὴν 
ἐντολὴν 
φάμενος 
εἰ 
μὴ 
διαφθείρειεν 
αὐτήν, 
ἐνεθουσία 
τῷ 
πάθει 
καὶ 
τῆς 
κοίτης 
ἐξαλλόμενος 
ἀνέδην 
ἐν 
τοῖς 
βασιλείοις 
ἀνειλεῖτο. 
καὶ 
τοῦτον 
Σαλώμη 
ἡ 
ἀδελφὴ 
τὸν 
καιρὸν 
εἰς 
τὰς 
διαβολὰς 
ἁρπάσασα 
τὴν 
εἰς 
τὸν 
Ἰώσηπον 
ἐπεβεβαίωσεν 
ὑποψίαν. 
ὁ 
δʼ 
ὑπʼ 
ἀκράτου 
ζηλοτυπίας 
ἐκμανεὶς 
παραχρῆμα 
κτείνειν 
προσέταξεν 
ἀμφοτέρους. 
μετάνοια 
δʼ 
εὐθέως 
εἵπετο 
τῷ 
πάθει, 
καὶ 
τοῦ 
θυμοῦ 
πεσόντος 
ὁ 
ἔρως 
πάλιν 
ἀνεζωπυρεῖτο. 
τοσαύτη 
δʼ 
ἦν 
φλεγμονὴ 
τῆς 
ἐπιθυμίας 
ὡς 
μηδὲ 
τεθνάναι 
δοκεῖν 
αὐτήν, 
ὑπὸ 
δὲ 
κακώσεως 
ὡς 
ζώσῃ 
προσλαλεῖν, 
μέχρι 
τῷ 
χρόνῳ 
διδαχθεὶς 
τὸ 
πένθος 
ἀνάλογον 
τὴν 
λύπην 
ἔσχεν 
τῇ 
πρὸς 
περιοῦσαν 
διαθέσει. 
Κληρονομοῦσι 
δὲ 
τῆς 
μητρῴας 
οἱ 
παῖδες 
ὀργῆς 
καὶ 
τοῦ 
μύσους 
ἔννοιαν 
λαμβάνοντες 
ὡς 
πολέμιον 
ὑφεώρων 
τὸν 
πατέρα, 
καὶ 
τὸ 
πρότερον 
μὲν 
ἐπὶ 
Ῥώμης 
παιδευόμενοι, 
πλέον 
δʼ 
ὡς 
εἰς 
Ἰουδαίαν 
ὑπέστρεψαν· 
συνηνδροῦτο 
δʼ 
αὐτῶν 
ταῖς 
ἡλικίαις 
ἡ 
διάθεσις. 
καὶ 
ἐπειδὴ 
γάμων 
ἔχοντες 
ὥραν 
ὁ 
μὲν 
τῆς 
τηθίδος 
Σαλώμης, 
ἣ 
τῆς 
μητρὸς 
αὐτῶν 
κατηγόρησεν, 
ὁ 
δʼ 
ἔγημεν 
Ἀρχελάου 
τοῦ 
Καππαδόκων 
βασιλέως 
θυγατέρα, 
προσελάμβανον 
ἤδη 
τῷ 
μίσει 
καὶ 
παρρησίαν. 
ἐκ 
δὲ 
τοῦ 
θράσους 
αὐτῶν 
ἀφορμὰς 
οἱ 
διαβάλλοντες 
ἐλάμβανον, 
καὶ 
φανερώτερον 
ἤδη 
τῷ 
βασιλεῖ 
διελέγοντό 
τινες 
ὡς 
ἐπιβουλεύοιτο 
μὲν 
ὑπʼ 
ἀμφοτέρων 
τῶν 
υἱῶν, 
ὁ 
δὲ 
Ἀρχελάῳ 
κηδεύσας 
καὶ 
φυγὴν 
παρασκευάζοιτο 
τῷ 
πενθερῷ 
πεποιθώς, 
ἵνʼ 
ἐπὶ 
 Καίσαρος 
αὐτοῦ 
κατηγορήσειεν. 
ἀναπλησθεὶς 
δὲ 
τῶν 
διαβολῶν 
Ἡρώδης 
ὥσπερ 
ἐπιτείχισμα 
τοῖς 
υἱοῖς 
κατάγει 
τὸν 
ἐκ 
τῆς 
Δωρίδος 
Ἀντίπατρον 
καὶ 
πάντα 
τρόπον 
προτιμᾶν 
ἄρχεται. 
Τοῖς 
δʼ 
ἀφόρητος 
ἦν 
ἡ 
μεταβολή, 
καὶ 
τὸν 
ἐξ 
ἰδιώτιδος 
μητρὸς 
ὁρῶντες 
προκόπτοντα 
διὰ 
τὴν 
ἑαυτῶν 
εὐγένειαν 
οὐκ 
ἐκράτουν 
τῆς 
ἀγανακτήσεως, 
ἐφʼ 
ἑκάστου 
δὲ 
τῶν 
ἀνιαρῶν 
τὴν 
ὀργὴν 
ἐξέφαινον, 
ὥσθʼ 
οἱ 
μὲν 
καθʼ 
ἡμέραν 
προσίσταντο 
μᾶλλον, 
ὁ 
δʼ 
Ἀντίπατρος 
ἤδη 
καὶ 
διʼ 
αὑτὸν 
ἐσπουδάζετο, 
δεινότατος 
μὲν 
ὢν 
ἐν 
ταῖς 
πρὸς 
τὸν 
πατέρα 
κολακείαις, 
διαβολὰς 
δὲ 
κατὰ 
τῶν 
ἀδελφῶν 
ποικίλας 
ἐνσκευαζόμενος 
καὶ 
τὰ 
μὲν 
αὐτὸς 
λογοποιῶν, 
τὰ 
δὲ 
τοὺς 
ἐπιτηδείους 
φημίζειν 
καθιείς, 
μέχρι 
παντάπασιν 
τοὺς 
ἀδελφοὺς 
ἀπέρρηξεν 
τῆς 
βασιλικῆς 
ἐλπίδος· 
καὶ 
γὰρ 
ἐν 
ταῖς 
διαθήκαις 
καὶ 
φανερῶς 
αὐτὸς 
ἦν 
ἤδη 
διάδοχος· 
ὡς 
βασιλεὺς 
γοῦν 
ἐπέμφθη 
καὶ 
πρὸς 
Καίσαρα 
τῷ 
τε 
κόσμῳ 
καὶ 
ταῖς 
ἄλλαις 
θεραπείαις 
πλὴν 
διαδήματος 
χρώμενος. 
χρόνῳ 
δʼ 
ἐξίσχυσεν 
εἰσαγαγεῖν 
ἐπὶ 
τὴν 
Μαριάμμης 
κοίτην 
τὴν 
μητέρα. 
δυσὶ 
δʼ 
ὅπλοις 
κατὰ 
τῶν 
ἀδελφῶν 
χρώμενος, 
κολακείᾳ 
καὶ 
διαβολῇ, 
τὸν 
βασιλέα 
καὶ 
περὶ 
θανάτου 
τῶν 
υἱῶν 
ὑπειργάσατο. 
Τὸν 
γοῦν 
Ἀλέξανδρον 
σύρας 
μέχρι 
Ῥώμης 
ὁ 
πατὴρ 
τῆς 
ἐφʼ 
ἑαυτῷ 
φαρμακείας 
ἔκρινεν 
ἐπὶ 
Καίσαρος. 
ὁ 
δʼ 
εὑρὼν 
μόλις 
ὀλοφυρμοῦ 
παρρησίαν 
καὶ 
δικαστὴν 
ἐμπειρότατον 
Ἀντιπάτρου 
καὶ 
Ἡρώδου 
φρονιμώτερον, 
τὰ 
μὲν 
ἁμαρτήματα 
τοῦ 
πατρὸς 
αἰδημόνως 
ὑπεστείλατο, 
τὰς 
δʼ 
αὐτοῦ 
διαβολὰς 
ἰσχυρῶς 
ἀπελύσατο. 
καθαρὸν 
 δὲ 
καὶ 
τὸν 
ἀδελφὸν 
ἀποδείξας 
κοινωνοῦντα 
τῶν 
κινδύνων, 
οὕτως 
ἤδη 
τό 
τε 
Ἀντιπάτρου 
πανοῦργον 
καὶ 
τὴν 
αὐτῶν 
ἀτιμίαν 
ἀπωδύρετο. 
συνήργει 
δʼ 
αὐτῷ 
μετὰ 
καθαροῦ 
τοῦ 
συνειδότος 
ἡ 
περὶ 
λόγους 
ἰσχύς· 
ἦν 
γὰρ 
δὴ 
δεινότατος 
εἰπεῖν. 
καὶ 
τὸ 
τελευταῖον 
φάμενος 
ὡς 
τῷ 
πατρὶ 
κτείνειν 
αὐτοὺς 
ἔστιν † 
ἡδὺ 
καὶ 
προτίθεται 
τὸ 
ἔγκλημα, 
προήγαγεν 
μὲν 
εἰς 
δάκρυα 
πάντας, 
τὸν 
δὲ 
Καίσαρα 
διέθηκεν 
οὕτως 
ὡς 
ἀπογνῶναι 
μὲν 
αὐτῶν 
τὰ 
κατηγορημένα, 
διαλλάξαι 
δὲ 
Ἡρώδην 
εὐθέως. 
αἱ 
διαλλαγαὶ 
δʼ 
ἐπὶ 
τούτοις 
ἦσαν, 
ὥστε 
ἐκείνους 
μὲν 
τῷ 
πατρὶ 
πάντα 
πειθαρχεῖν, 
τὸν 
δὲ 
τὴν 
βασιλείαν 
καταλιπεῖν 
ᾧ 
βούλεται. 
Μετὰ 
ταῦτα 
δʼ 
ἀπὸ 
Ῥώμης 
ὑπέστρεφεν 
ὁ 
βασιλεύς, 
τῶν 
μὲν 
ἐγκλημάτων 
ἀφιέναι 
τοὺς 
υἱοὺς 
δοκῶν, 
τῆς 
δʼ 
ὑπονοίας 
οὐκ 
ἀπηλλαγμένος· 
παρηκολούθει 
γὰρ 
Ἀντίπατρος 
ἡ 
τοῦ 
μίσους 
ὑπόθεσις. 
ἀλλʼ 
εἴς 
γε 
τὸ 
φανερὸν 
τὴν 
ἀπέχθειαν 
οὐκ 
ἐξέφερεν 
τὸν 
διαλλακτὴν 
αἰδούμενος. 
ὡς 
δὲ 
τὴν 
Κιλικίαν 
παραπλέων 
κατῆρεν 
εἰς 
Ἐλεοῦσαν, 
ἑστιᾷ 
μὲν 
αὐτὸν 
φιλοφρόνως 
Ἀρχέλαος 
ὑπὲρ 
τῆς 
τοῦ 
γαμβροῦ 
σωτηρίας 
εὐχαριστῶν 
καὶ 
ταῖς 
διαλλαγαῖς 
ἐφηδόμενος, 
ὡς 
ἂν 
καὶ 
τάχιον 
γεγραφὼς 
τοῖς 
ἐπὶ 
Ῥώμης 
φίλοις 
συλλαμβάνεσθαι 
περὶ 
τὴν 
δίκην 
Ἀλεξάνδρῳ· 
προπέμπει 
δὲ 
μέχρι 
Ζεφυρίου 
δῶρα 
δοὺς 
μέχρι 
τριάκοντα 
ταλάντων. 
Ὡς 
δʼ 
εἰς 
Ἱεροσόλυμα 
Ἡρώδης 
ἀφικνεῖται, 
συναγαγὼν 
τὸν 
λαὸν 
καὶ 
τοὺς 
τρεῖς 
υἱοὺς 
παραστησάμενος 
ἀπελογεῖτο 
περὶ 
τῆς 
 ἀποδημίας, 
καὶ 
πολλὰ 
μὲν 
εὐχαρίστει 
τῷ 
θεῷ, 
πολλὰ 
δὲ 
Καίσαρι 
καταστησαμένῳ 
τὸν 
οἶκον 
αὐτοῦ 
τεταραγμένον 
καὶ 
μεῖζόν 
τι 
τοῖς 
υἱοῖς 
βασιλείας 
παρασχόντι 
τὴν 
ὁμόνοιαν, 
ἣν 
αὐτός, 
ἔφη, 
συναρμόσω 
μᾶλλον· 
ὁ 
μὲν 
γὰρ 
ἐμὲ 
κύριον 
τῆς 
ἀρχῆς 
καὶ 
δικαστὴν 
διαδόχου 
κατέστησεν, 
ἐγὼ 
δὲ 
μετὰ 
τοῦ 
συμφέροντος 
ἐμαυτῷ 
κἀκεῖνον 
ἀμείβομαι. 
τούσδε 
τοὺς 
τρεῖς 
παῖδας 
ἀποδείκνυμι 
βασιλεῖς, 
καὶ 
τῆς 
γνώμης 
πρῶτον 
τὸν 
θεὸν 
σύμψηφον, 
ἔπειτα 
καὶ 
ὑμᾶς 
παρακαλῶ 
γενέσθαι. 
τῷ 
μὲν 
γὰρ 
ἡλικία, 
τοῖς 
δʼ 
εὐγένεια 
τὴν 
διαδοχὴν 
προξενεῖ, 
τό 
γε 
μὴν 
μέγεθος 
τῆς 
βασιλείας 
ἀρκεῖ 
καὶ 
πλείοσιν. 
οὓς 
δὲ 
Καῖσαρ 
μὲν 
ἥνωσεν, 
καθίστησιν 
δὲ 
πατήρ, 
ὑμεῖς 
τηρήσατε 
μήτε 
ἀδίκους 
μήτε 
ἀνωμάλους 
τὰς 
τιμὰς 
διδόντες, 
ἑκάστῳ 
δὲ 
κατὰ 
τὸ 
πρεσβεῖον· 
οὐ 
γὰρ 
τοσοῦτον 
εὐφρανεῖ 
τις 
τὸν 
παρʼ 
ἡλικίαν 
θεραπευόμενον, 
ὅσον 
ὀδυνήσει 
τὸν 
ἀτιμούμενον. 
οὕς 
γε 
μὴν 
ἑκάστῳ 
συνεῖναι 
δεήσει 
συγγενεῖς 
καὶ 
φίλους, 
ἐγὼ 
διανεμῶ 
καὶ 
τῆς 
ὁμονοίας 
ἐγγυητὰς 
ἐκείνους 
καταστήσομαι, 
σαφῶς 
ἐπιστάμενος 
ὅτι 
τὰς 
στάσεις 
καὶ 
τὰς 
φιλονεικίας 
γεννῶσιν 
αἱ 
τῶν 
συνδιατριβόντων 
κακοήθειαι, 
κἂν 
ὦσιν 
οὗτοι 
χρηστοί, 
τηροῦσιν 
τὰς 
στοργάς. 
ἀξιῶ 
δʼ 
οὐ 
μόνον 
τούτους 
ἀλλὰ 
καὶ 
τοὺς 
ἐν 
τῇ 
στρατιᾷ 
μου 
ταξιάρχους 
ἐν 
ἐμοὶ 
μόνον 
τὰς 
ἐλπίδας 
ἔχειν 
ἐπὶ 
τοῦ 
παρόντος· 
οὐ 
γὰρ 
βασιλείαν, 
ἀλλὰ 
τιμὴν 
βασιλείας 
τοῖς 
υἱοῖς 
παραδίδωμι, 
καὶ 
τῶν 
μὲν 
ἡδέων 
ὡς 
ἄρχοντες 
ἀπολαύσουσιν, 
τὸ 
βάρος 
δὲ 
τῶν 
πραγμάτων 
ἐμόν 
ἐστιν, 
κἂν 
μὴ 
θέλω. 
σκεπτέσθω 
δʼ 
ἕκαστος 
τήν 
τε 
ἡλικίαν 
μου 
καὶ 
τὴν 
ἀγωγὴν 
τοῦ 
βίου 
καὶ 
τὴν 
εὐσέβειαν· 
οὔτε 
γὰρ 
οὕτως 
εἰμὶ 
γέρων 
ὥστʼ 
ἂν 
ἀπελπισθῆναι 
ταχέως, 
οὔτε 
εἰς 
τρυφὴν 
ἐκδιαιτώμενος, 
ἣ 
καὶ 
νέους 
ἐπιτέμνεται· 
τὸ 
δὲ 
θεῖον 
οὕτως 
τεθεραπεύκαμεν 
ὥστʼ 
 ἂν 
ἐπὶ 
μήκιστον 
βίου 
προελθεῖν. 
ὁ 
δὴ 
τοὺς 
ἐμοὺς 
παῖδας 
θεραπεύων 
ἐπὶ 
τῇ 
ἐμῇ 
καταλύσει 
δώσει 
μοι 
καὶ 
περὶ 
ἐκείνων 
δίκας· 
οὐ 
γὰρ 
ἐγὼ 
φθονῶν 
τοῖς 
ἐξ 
ἐμοῦ 
γεγενημένοις 
ἀνακόπτω 
τὴν 
εἰς 
αὐτοὺς 
φιλοτιμίαν, 
ἐπιστάμενος 
δὲ 
τοῖς 
νέοις 
γίνεσθαι 
τὰς 
σπουδὰς 
θράσους 
ἐφόδιον. 
εἴ 
γε 
μὴν 
ἕκαστος 
ἐνθυμηθείη 
τῶν 
προσιόντων, 
ὅτι 
χρηστὸς 
μὲν 
ὢν 
παρʼ 
ἐμοῦ 
λήψεται 
τὴν 
ἀμοιβήν, 
στασιάζων 
δὲ 
καὶ 
παρὰ 
τῷ 
θεραπευομένῳ 
τὸ 
κακόηθες 
ἀνόνητον 
ἕξει, 
πάντας 
οἶμαι 
τὰ 
ἐμὰ 
φρονήσειν, 
τουτέστιν 
τὰ 
τῶν 
ἐμῶν 
υἱῶν· 
καὶ 
γὰρ 
τούτοις 
συμφέρει 
κρατεῖν 
ἐμὲ 
κἀμοὶ 
τούτους 
ὁμονοεῖν. 
ὑμεῖς 
δέ, 
ὦ 
παῖδες 
ἀγαθοί, 
πρῶτον 
μὲν 
ἐνθυμούμενοι 
τὴν 
ἱερὰν 
φύσιν, 
ἧς 
καὶ 
παρὰ 
θηρίοις 
αἱ 
στοργαὶ 
μένουσιν, 
ἔπειτα 
τὸν 
ποιησάμενον 
ἡμῶν 
τὰς 
διαλλαγὰς 
Καίσαρα, 
τρίτον 
ἐμὲ 
τὸν 
ἐν 
οἷς 
ἔξεστιν 
ἐπιτάσσειν 
παρακαλοῦντα, 
μείνατε 
ἀδελφοί. 
δίδωμι 
δὲ 
ὑμῖν 
ἐσθῆτα 
ἤδη 
καὶ 
θεραπείαν 
βασιλικήν· 
ἐπεύχομαι 
δὲ 
καὶ 
τῷ 
θεῷ 
τηρῆσαι 
τὴν 
ἐμὴν 
κρίσιν, 
ἂν 
ὁμονοῆτε.” 
ταῦτʼ 
εἰπὼν 
καὶ 
φιλοφρόνως 
ἕκαστον 
τῶν 
υἱῶν 
κατασπασάμενος 
διέλυσεν 
τὸ 
πλῆθος, 
τοὺς 
μὲν 
συνευχομένους 
τοῖς 
εἰρημένοις, 
ὅσοι 
δʼ 
ἐπεθύμουν 
μεταβολῆς, 
μηδʼ 
ἀκηκοέναι 
προσποιουμένους. 
Συναπῄει 
δὲ 
τοῖς 
ἀδελφοῖς 
ἡ 
στάσις, 
καὶ 
χείρους 
τὰς 
ἐπʼ 
ἀλλήλοις 
ὑπονοίας 
ἔχοντες 
ἀπηλλάγησαν, 
Ἀλέξανδρος 
μὲν 
καὶ 
Ἀριστόβουλος 
ὀδυνώμενοι 
κεκυρωμένου 
Ἀντιπάτρῳ 
τοῦ 
πρεσβείου, 
Ἀντίπατρος 
δὲ 
καὶ 
τοῦ 
δευτερεύειν 
νεμεσῶν 
τοῖς 
ἀδελφοῖς. 
ἀλλʼ 
ὁ 
μὲν 
ποικιλώτατος 
ὢν 
τὸ 
ἦθος 
ἐχεμυθεῖν 
τε 
ᾔδει 
καὶ 
πολλῷ 
 τῷ 
πανούργῳ 
τὸ 
πρὸς 
αὐτοὺς 
ἐκάλυπτε 
μῖσος, 
τοῖς 
δὲ 
διʼ 
εὐγένειαν 
πᾶν 
τὸ 
νοηθὲν 
ἦν 
ἐπὶ 
γλώσσης· 
καὶ 
παροξύνοντες 
μὲν 
ἐνέκειντο 
πολλοί, 
πλείους 
δὲ 
τῶν 
φίλων 
παρεδύοντο 
κατάσκοποι. 
πᾶν 
δὲ 
τὸ 
παρʼ 
Ἀλεξάνδρῳ 
λαληθὲν 
εὐθέως 
ἦν 
παρʼ 
Ἀντιπάτρῳ, 
καὶ 
μετὰ 
προσθήκης 
μετέβαινεν 
ἀπὸ 
Ἀντιπάτρου 
πρὸς 
Ἡρώδην· 
οὔτε 
γὰρ 
ἁπλῶς 
φθεγξάμενος 
ὁ 
νεανίας 
ἀνυπεύθυνος 
ἦν, 
ἀλλὰ 
εἰς 
διαβολὴν 
τὸ 
ῥηθὲν 
ἐστρέφετο, 
καὶ 
μετρίως 
παρρησιασαμένου 
μέγιστα 
τοῖς 
ἐλαχίστοις 
προσεπλάττετο. 
καθίει 
δʼ 
Ἀντίπατρος 
ἀεὶ 
τοὺς 
ἐρεθίσοντας, 
ὅπως 
αὐτῷ 
τὸ 
ψεῦδος 
ἔχοι 
τὰς 
ἀφορμὰς 
ἀληθεῖς· 
καὶ 
τῶν 
φημιζομένων 
ἕν 
τι 
διελεγχθὲν 
ἅπασιν 
πίστιν 
ἐπετίθει. 
καὶ 
τῶν 
μὲν 
αὐτοῦ 
φίλων 
ἢ 
φύσει 
στεγανώτατος 
ἦν 
ἕκαστος 
ἢ 
κατεσκευάζετο 
δωρεαῖς 
ὡς 
μηδὲν 
ἐκφέρεσθαι 
τῶν 
ἀπορρήτων, 
καὶ 
τὸν 
Ἀντιπάτρου 
βίον 
οὐκ 
ἂν 
ἥμαρτέν 
τις 
εἰπὼν 
κακίας 
μυστήριον· 
τοὺς 
δὲ 
Ἀλεξάνδρῳ 
συνόντας 
χρήμασιν 
διαφθείρων 
ἢ 
κολακείαις 
ὑπιὼν 
ἐς 
πάντα 
κατειργάσατο 
καὶ 
πεποιήκει 
προδότας 
καὶ 
τῶν 
πραττομένων 
ἢ 
λαλουμένων 
φῶρας. 
πάντα 
δὲ 
περιεσκεμμένως 
δραματουργῶν 
τὰς 
πρὸς 
Ἡρώδην 
ὁδοὺς 
ταῖς 
διαβολαῖς 
ἐποιεῖτο 
τεχνικωτάτας, 
αὐτὸς 
μὲν 
ἀδελφοῦ 
προσωπεῖον 
ἐπικείμενος, 
καθιεὶς 
δὲ 
μηνυτὰς 
ἑτέρους. 
κἀπειδὰν 
ἀπαγγελθείη 
τι 
κατʼ 
Ἀλεξάνδρου, 
παρελθὼν 
ὑπεκρίνετο 
καὶ 
διασύρειν 
τὸ 
ῥηθὲν 
ἀρξάμενος 
ἔπειτα 
κατεσκεύαζεν 
ἡσυχῆ 
καὶ 
πρὸς 
ἀγανάκτησιν 
ἐξεκαλεῖτο 
τὸν 
βασιλέα. 
πάντα 
δὲ 
εἰς 
ἐπιβουλὴν 
ἀνήγετο 
καὶ 
τὸ 
δοκεῖν 
τῇ 
σφαγῇ 
τοῦ 
πατρὸς 
ἐφεδρεύειν 
Ἀλέξανδρον· 
οὐδὲν 
γὰρ 
οὕτως 
πίστιν 
ἐχορήγει 
ταῖς 
διαβολαῖς, 
ὡς 
ἀπολογούμενος 
Ἀντίπατρος 
ὑπὲρ 
αὐτοῦ. 
Τούτοις 
Ἡρώδης 
ἐξαγριούμενος 
ὅσον 
ὑφῄρει 
καθʼ 
ἡμέραν 
τῆς 
πρὸς 
τὰ 
μειράκια 
στοργῆς, 
τοσοῦτον 
Ἀντιπάτρῳ 
προσετίθει. 
συναπέκλιναν 
δὲ 
καὶ 
τῶν 
κατὰ 
τὸ 
βασίλειον 
οἱ 
μὲν 
ἑκόντες 
οἱ 
δʼ 
ἐξ 
ἐπιτάγματος, 
ὥσπερ 
Πτολεμαῖος 
ὁ 
τιμιώτατος 
τῶν 
φίλων, 
οἵ 
τε 
ἀδελφοὶ 
τοῦ 
βασιλέως 
καὶ 
πᾶσα 
ἡ 
γενεά· 
πάντα 
γὰρ 
Ἀντίπατρος 
ἦν, 
καὶ 
τὰ 
πικρότατον 
Ἀλεξάνδρῳ, 
πάντα 
ἦν 
ἡ 
Ἀντιπάτρου 
μήτηρ, 
σύμβουλος 
κατʼ 
αὐτῶν 
μητρυιᾶς 
χαλεπωτέρα 
καὶ 
πλεῖόν 
τι 
προγόνων 
μισοῦσα 
τοὺς 
ἐκ 
βασιλίδος. 
πάντες 
μὲν 
οὖν 
ἐπὶ 
ταῖς 
ἐλπίσιν 
ἐθεράπευον 
Ἀντίπατρον 
ἤδη, 
συναφίστα 
δʼ 
ἕκαστον 
τὰ 
τοῦ 
βασιλέως 
προστάγματα, 
παραγγείλαντος 
τοῖς 
τιμιωτάτοις 
μήτε 
προσιέναι 
μήτε 
προσέχειν 
τοῖς 
περὶ 
Ἀλέξανδρον. 
φοβερὸς 
δʼ 
ἦν 
οὐ 
μόνον 
τοῖς 
ἐκ 
τῆς 
βασιλείας, 
ἀλλὰ 
καὶ 
τοῖς 
ἔξωθεν 
φίλοις· 
οὐδενὶ 
γὰρ 
βασιλέων 
Καῖσαρ 
τοσαύτην 
ἔδωκεν 
ἐξουσίαν, 
ὥστε 
τὸν 
ἀπʼ 
αὐτοῦ 
φυγόντα 
καὶ 
μὴ 
προσηκούσης 
πόλεως 
ἐξαγαγεῖν. 
τὰ 
δὲ 
μειράκια 
τὰς 
μὲν 
διαβολὰς 
ἠγνόει, 
παρὸ 
καὶ 
μᾶλλον 
ἀφυλάκτως 
ἐνέπιπτον 
αὐταῖς· 
οὐδὲν 
γὰρ 
ὁ 
πατὴρ 
φανερῶς 
ἀπεμέμφετο· 
συνίει 
δὲ 
κατὰ 
μικρὸν 
ἀπὸ 
τοῦ 
ψύγματος 
καὶ 
πρὸς 
τὸ 
λυποῦν 
μᾶλλον 
ἐτραχύνετο. 
διέθηκεν 
δὲ 
πρὸς 
αὐτὰ 
καὶ 
τὸν 
θεῖον 
Φερώραν 
Ἀντίπατρος 
ἐχθρωδῶς 
καὶ 
τὴν 
τηθίδα 
Σαλώμην, 
ὡς 
ἂν † 
γαμετὴν 
οὖσαν, 
καθομιλῶν 
ἀεὶ 
 καὶ 
παροξύνων. 
συνήργει 
δὲ 
καὶ 
πρὸς 
τὴν 
ταύτης 
ἀπέχθειαν 
ἡ 
Ἀλεξάνδρου 
γυνὴ 
Γλαφύρα 
γενεαλογοῦσα 
τὴν 
ἑαυτῆς 
εὐγένειαν, 
καὶ 
ὡς 
πασῶν 
τῶν 
κατὰ 
τὸ 
βασίλειον 
εἴη 
δεσπότις, 
κατὰ 
πατέρα 
μὲν 
ἀπὸ 
Τημένου, 
κατὰ 
μητέρα 
δὲ 
ἀπὸ 
Δαρείου 
τοῦ 
Ὑστάσπεως 
οὖσα. 
πολλὰ 
δὲ 
ὠνείδιζεν 
εἰς 
ἀγένειαν 
τήν 
τε 
ἀδελφὴν 
τὴν 
Ἡρώδου 
καὶ 
τὰς 
γυναῖκας, 
ὧν 
ἑκάστη 
διʼ 
εὐμορφίαν 
οὐκ 
ἀπὸ 
γένους 
ᾑρέθη. 
πολλαὶ 
δʼ 
ἦσαν, 
ὡς 
ἂν 
ἐφειμένου 
τε 
πατρίως 
Ἰουδαίοις 
γαμεῖν 
πλείους 
καὶ 
τοῦ 
βασιλέως 
ἡδομένου 
πλείοσιν, 
αἳ 
πᾶσαι 
διὰ 
τὸ 
μεγάλαυχον 
τὸ 
Γλαφύρας 
καὶ 
τὰς 
λοιδορίας 
ἐμίσουν 
Ἀλέξανδρον. 
Τὴν 
δὲ 
δὴ 
Σαλώμην 
καίτοι 
πενθερὰν 
οὖσαν 
αὐτὸς 
Ἀριστόβουλος 
ἑαυτῷ 
διεστασίασεν 
ὠργισμένην 
καὶ 
πρόσθεν 
ἐπὶ 
ταῖς 
ἐκ 
Γλαφύρας 
βλασφημίαις· 
ὠνείδιζεν 
γὰρ 
τῇ 
γυναικὶ 
συνεχῶς 
τὴν 
ταπεινότητα, 
καὶ 
ὡς 
αὐτὸς 
μὲν 
ἰδιῶτιν, 
ὁ 
δʼ 
ἀδελφὸς 
αὐτοῦ 
Ἀλέξανδρος 
γήμαι 
βασιλίδα. 
τοῦτο 
κλαίουσα 
τῇ 
Σαλώμῃ 
διήγγειλεν 
ἡ 
θυγάτηρ, 
προσετίθει 
δʼ 
ὅτι 
καὶ 
τῶν 
ἄλλων 
ἀδελφῶν 
τὰς 
μὲν 
μητέρας 
ἀπειλοῖεν 
οἱ 
περὶ 
Ἀλέξανδρον, 
ἐπειδὰν 
παραλάβωσιν 
τὴν 
βασιλείαν, 
ἱστουργοὺς 
ἅμα 
ταῖς 
δούλαις 
ποιήσειν, 
αὐτοὺς 
δὲ 
κωμῶν 
γραμματεῖς, 
ἐπισκώπτοντες 
ὡς 
πεπαιδευμένους 
ἐπιμελῶς. 
πρὸς 
ἃ 
τὴν 
ὀργὴν 
οὐ 
κατασχοῦσα 
Σαλώμη 
πάντα 
διήγγειλεν 
Ἡρώδῃ· 
σφόδρα 
δʼ 
ἦν 
ἀξιόπιστος 
κατὰ 
γαμβροῦ 
λέγουσα. 
καί 
τις 
ἑτέρα 
διαβολὴ 
συνέδραμεν 
ἡ 
τὸν 
θυμὸν 
ὑπεκκαύσασα 
τοῦ 
βασιλέως· 
ἤκουσεν 
γὰρ 
αὐτοὺς 
ἀνακαλεῖσθαι 
μὲν 
συνεχῶς 
τὴν 
μητέρα 
καὶ 
κατοιμώζειν 
ἐπαρωμένους 
αὐτῷ, 
πολλάκις 
δʼ 
αὐτοῦ 
διαδιδόντος 
τῶν 
Μαριάμμης 
 ἐσθήτων 
τινὰ 
ταῖς 
μεταγενεστέραις 
γυναιξὶν 
ἀπειλεῖν, 
ὡς 
ἀντὶ 
τῶν 
βασιλικῶν 
ἐν 
τάχει 
περιθήσουσιν 
αὐταῖς 
ἐκ 
τριχῶν 
πεποιημένας. 
Διὰ 
ταῦτα 
καίτοι 
τὸ 
φρόνημα 
τῶν 
νεανίσκων 
ὑποδείσας, 
ὅμως 
οὐκ 
ἀπέκοπτε 
τὴν 
ἐλπίδα 
τῆς 
διορθώσεως, 
ἀλλὰ 
προσκαλεσάμενος 
αὐτούς, 
καὶ 
γὰρ 
εἰς 
Ῥώμην 
ἐκπλεύσειν 
ἔμελλεν, 
βραχέα 
μὲν 
ἠπείλησεν 
ὡς 
βασιλεύς, 
τὰ 
πολλὰ 
δὲ 
ἐνουθέτησεν 
ὡς 
πατήρ, 
καὶ 
φιλεῖν 
τοὺς 
ἀδελφοὺς 
παρεκάλει 
διδοὺς 
τῶν 
προημαρτημένων 
ἄφεσιν, 
εἰ 
πρὸς 
τὸ 
μέλλον 
ἀμείνους 
γένοιντο. 
οἱ 
δὲ 
τὰς 
μὲν 
διαβολὰς 
ἀπεσκευάζοντο 
ψευδεῖς 
εἶναι 
λέγοντες, 
πιστώσεσθαι 
δὲ 
τὴν 
ἀπολογίαν 
τοῖς 
ἔργοις 
ἔφασκον· 
δεῖν 
μέντοι 
κἀκεῖνον 
ἀποφράττειν 
τὰς 
λογοποιίας 
τῷ 
μὴ 
πιστεύειν 
ῥᾳδίως· 
οὐ 
γὰρ 
ἐπιλείψειν 
τοὺς 
καταψευσομένους 
αὐτῶν, 
ἕως 
ἂν 
ὁ 
πειθόμενος 
ᾖ. 
Τούτοις 
ὡς 
πατέρα 
πείσαντες 
ταχέως 
τὸν 
μὲν 
ἐν 
χερσὶν 
φόβον 
διεκρούσαντο, 
τὴν 
δʼ 
εἰς 
τὰ 
μέλλοντα 
λύπην 
προσέλαβον· 
ἔγνωσαν 
γὰρ 
τήν 
τε 
Σαλώμην 
ἐχθρὰν 
καὶ 
τὸν 
θεῖον 
Φερώραν· 
ἦσαν 
δὲ 
βαρεῖς 
[μὲν] 
ἀμφότεροι 
καὶ 
χαλεποί, 
Φερώρας 
δὲ 
μείζων, 
ὃς 
πάσης 
μὲν 
ἐκοινώνει 
τῆς 
βασιλείας 
πλὴν 
διαδήματος, 
προσόδους 
δὲ 
ἰδίας 
εἶχεν 
ἑκατὸν 
τάλαντα, 
τὴν 
δὲ 
πέραν 
Ἰορδάνου 
πᾶσαν 
ἐκαρποῦτο 
χώραν 
λαβὼν 
παρὰ 
τἀδελφοῦ 
δῶρον, 
ὃς 
αὐτὸν 
ἐποίησεν 
καὶ 
τετράρχην 
αἰτησάμενος 
παρὰ 
Καίσαρος, 
βασιλικῶν 
τε 
γάμων 
ἠξίωσεν 
συνοικίσας 
ἀδελφὴν 
τῆς 
ἰδίας 
γυναικός· 
μετὰ 
δὲ 
τὴν 
ἐκείνης 
τελευτὴν 
καθωσίωσε 
τὴν 
πρεσβυτάτην 
τῶν 
ἑαυτοῦ 
θυγατέρων 
ἐπὶ 
προικὶ 
τριακοσίοις 
ταλάντοις. 
ἀλλʼ 
ἀπέδρα 
Φερώρας 
τὸν 
βασιλικὸν 
γάμον 
 πρὸς 
ἔρωτα 
δούλης, 
ἐφʼ 
ᾧ 
χαλεπήνας 
Ἡρώδης 
τὴν 
μὲν 
θυγατέρα 
τῷ 
πρὸς 
Πάρθων 
ὕστερον 
ἀναιρεθέντι 
συνέζευξεν 
ἀδελφιδῷ· 
Φερώρᾳ 
δὲ 
μετʼ 
οὐ 
πολὺ 
τὴν 
ὀργὴν 
ἀνίει 
διδοὺς 
συγγνώμην 
τῇ 
νόσῳ. 
Διεβάλλετο 
δὲ 
καὶ 
πάλαι 
μὲν 
ἔτι 
ζώσης 
τῆς 
βασιλίδος 
ἐπιβουλεύειν 
αὐτῷ 
φαρμάκοις, 
τότε 
δὲ 
πλεῖστοι 
μηνυταὶ 
προσῄεσαν, 
ὡς 
καίπερ 
φιλαδελφότατον 
ὄντα 
τὸν 
Ἡρώδην 
εἰς 
πίστιν 
ὑπαχθῆναι 
τῶν 
λεγομένων 
καὶ 
δέος. 
πολλοὺς 
δὲ 
τῶν 
ἐν 
ὑπονοίᾳ 
βασανίσας 
τελευταῖον 
ἦλθεν 
ἐπὶ 
τοὺς 
Φερώρου 
φίλους. 
ὧν 
ἐπιβουλὴν 
μὲν 
ἄντικρυς 
ὡμολόγησεν 
οὐδείς, 
ὅτι 
δὲ 
τὴν 
ἐρωμένην 
ἁρπασάμενος 
εἰς 
Πάρθους 
ἀποδρᾶναι 
παρεσκευάζετο, 
συμμέτοχοι 
δὲ 
τοῦ 
σκέμματος 
αὐτῷ 
καὶ 
τῆς 
φυγῆς 
Κοστόβαρος 
ὁ 
Σαλώμης 
ἀνήρ, 
ᾧ 
συνῴκισεν 
αὐτὴν 
ὁ 
βασιλεὺς 
ἐπὶ 
μοιχείᾳ 
τοῦ 
προτέρου 
διαφθαρέντος. 
ἦν 
δʼ 
ἐλευθέρα 
διαβολῆς 
οὐδὲ 
Σαλώμη· 
καὶ 
γὰρ 
αὐτῆς 
Φερώρας 
ἁδελφὸς 
κατηγόρει 
συνθήκας 
περὶ 
γάμου 
πρὸς 
Συλλαῖον 
τὸν 
Ὀβαίδα 
τοῦ 
Ἀράβων 
βασιλέως 
ἐπίτροπον, 
ὃς 
ἦν 
ἐχθρότατος 
Ἡρώδῃ. 
διελεγχθεῖσα 
δὲ 
καὶ 
τοῦτο 
καὶ 
πάνθʼ 
ὅσα 
Φερώρας 
ἐνεκάλει, 
συγγινώσκεται· 
καὶ 
αὐτὸν 
δὲ 
Φερώραν 
ὁ 
βασιλεὺς 
ἀπέλυσεν 
τῶν 
ἐγκλημάτων. 
Μετέβαινεν 
δὲ 
ἐπʼ 
Ἀλέξανδρον 
ὁ 
χειμὼν 
τῆς 
οἰκίας 
καὶ 
περὶ 
τὴν 
ἐκείνου 
κεφαλὴν 
ὅλος 
ἀπηρείσατο. 
τρεῖς 
ἦσαν 
εὐνοῦχοι 
τιμιώτατοι 
τῷ 
βασιλεῖ, 
καὶ 
δῆλον 
ἐξ 
ὧν 
ἐλειτούργουν· 
τῷ 
μὲν 
γὰρ 
οἰνοχοεῖν 
προσετέτακτο, 
τῷ 
δὲ 
δεῖπνον 
προσφέρειν, 
ὁ 
δʼ 
αὐτὸν 
 κατεκοίμιζέν 
τε 
καὶ 
συγκατεκλίνετο. 
τούτους 
εἰς 
τὰ 
παιδικὰ 
δώροις 
μεγάλοις 
ὑπηγάγετο 
ὁ 
Ἀλέξανδρος. 
μηνυθὲν 
δὲ 
τῷ 
βασιλεῖ 
διηλέγχοντο 
βασάνοις, 
καὶ 
τὴν 
μὲν 
συνουσίαν 
εὐθέως 
ὡμολόγουν, 
ἐξέφερον 
δὲ 
καὶ 
τὰς 
εἰς 
αὐτὴν 
ὑποσχέσεις, 
ὃν 
τρόπον 
ἀπατηθεῖεν 
ὑπὸ 
Ἀλεξάνδρου 
λέγοντος, 
ὡς 
οὐκ 
ἐν 
Ἡρώδῃ 
δέοι 
τὰς 
ἐλπίδας 
ἔχειν 
ἀναιδεῖ 
γέροντι 
καὶ 
βαπτομένῳ 
τὰς 
κόμας, 
εἰ 
μὴ 
διὰ 
τοῦτʼ 
αὐτὸν 
οἴονται 
καὶ 
νέον, 
αὐτῷ 
δὲ 
προσέχειν, 
ὃς 
καὶ 
παρὰ 
ἄκοντος 
διαδέξεται 
τὴν 
βασιλείαν 
οὐκ 
εἰς 
μακράν 
τε 
τοὺς 
μὲν 
ἐχθροὺς 
ἀμυνεῖται, 
τοὺς 
φίλους 
δʼ 
εὐδαίμονας 
ποιήσει 
καὶ 
μακαρίους, 
πρὸ 
πάντων 
δὲ 
αὐτούς· 
εἶναι 
δὲ 
καὶ 
θεραπείαν 
τῶν 
δυνατῶν 
περὶ 
τὸν 
Ἀλέξανδρον 
λαθραίαν, 
τούς 
τε 
ἡγεμόνας 
τοῦ 
στρατιωτικοῦ 
καὶ 
τοὺς 
ταξιάρχους 
κρύφα 
πρὸς 
αὐτὸν 
συνιέναι. 
Ταῦτα 
τὸν 
Ἡρώδην 
οὕτως 
ἐξεφόβησεν, 
ὡς 
μηδὲ 
παραχρῆμα 
τολμῆσαι 
τὰς 
μηνύσεις 
ἐκφέρειν, 
ἀλλὰ 
κατασκόπους 
ὑποπέμπων 
νύκτωρ 
καὶ 
μεθʼ 
ἡμέραν 
ἕκαστα 
τῶν 
πραττομένων 
ἢ 
λεγομένων 
διηρεύνα 
καὶ 
τοὺς 
ἐν 
ταῖς 
ὑποψίαις 
εὐθέως 
ἀνῄρει. 
δεινῆς 
δὲ 
ἀνομίας 
ἐνεπλήσθη 
τὸ 
βασίλειον· 
κατὰ 
γὰρ 
ἔχθραν 
ἢ 
μῖσος 
ἴδιον 
ἕκαστος 
ἔπλασσεν 
τὰς 
διαβολάς, 
καὶ 
πολλοὶ 
πρὸς 
τοὺς 
διαφόρους 
φονῶντι 
τῷ 
βασιλικῷ 
θυμῷ 
κατεχρῶντο. 
καὶ 
τὸ 
μὲν 
ψεῦδος 
εἶχεν 
παραχρῆμα 
πίστιν, 
αἱ 
κολάσεις 
δὲ 
τῶν 
διαβολῶν 
ἦσαν 
ὠκύτεραι. 
κατηγορεῖτο 
γοῦν 
τις 
ἄρτι 
κατηγορήσας, 
καὶ 
τῷ 
πρὸς 
αὐτοῦ 
διελεγχθέντι 
συναπήγετο· 
τὰς 
γὰρ 
ἐξετάσεις 
τοῦ 
βασιλέως 
ὁ 
περὶ 
τῆς 
ψυχῆς 
κίνδυνος 
ἐπετέμνετο. 
προύβη 
δʼ 
εἰς 
τοσοῦτον 
πικρίας, 
ὡς 
μηδὲ 
τῶν 
ἀκαταιτιάτων 
τινὶ 
προσβλέπειν 
ἡμέρως, 
εἶναι 
δὲ 
καὶ 
τοῖς 
φίλοις 
ἀπηνέστατος· 
πολλοῖς 
γοῦν 
αὐτῶν 
ἀπεῖπεν 
τὸ 
βασίλειον, 
καὶ 
πρὸς 
οὓς 
οὐκ 
εἶχεν 
χειρὸς 
ἐξουσίαν 
τῷ 
λόγῳ 
χαλεπὸς 
ἦν. 
συνεπέβη 
δὲ 
Ἀντίπατρος 
ἐν 
ταῖς 
συμφοραῖς 
Ἀλεξάνδρῳ 
καὶ 
στῖφος 
ποιήσας 
τῶν 
συγγενῶν 
οὐκ 
ἔστιν 
ἥντινα 
διαβολὴν 
παρέλιπεν. 
προήχθη 
γέ 
τοι 
πρὸς 
τοσοῦτον 
δέος 
ὁ 
βασιλεὺς 
ὑπὸ 
τῆς 
τερατείας 
αὐτοῦ 
καὶ 
τῶν 
συνταγμάτων, 
ὡς 
ἐφεστάναι 
δοκεῖν 
αὐτῷ 
τὸν 
Ἀλέξανδρον 
ξιφήρη. 
συλλαβὼν 
οὖν 
αὐτὸν 
ἐξαπίνης 
ἔδησεν 
καὶ 
πρὸς 
βάσανον 
ἐχώρει 
τῶν 
φίλων 
αὐτοῦ. 
σιγῶντες 
δὲ 
ἀπέθνησκον 
πολλοὶ 
καὶ 
μηδὲν 
ὑπὲρ 
τὸ 
συνειδὸς 
εἰπόντες· 
οἱ 
δʼ 
ὑπὸ 
τῶν 
ἀλγηδόνων 
ψεύσασθαι 
βιασθέντες 
ἔλεγον, 
ὡς 
ἐπιβουλεύοι 
τε 
αὐτῷ 
μετὰ 
Ἀριστοβούλου 
τοῦ 
ἀδελφοῦ 
καὶ 
παραφυλάττει 
κυνηγοῦντα 
κτείνας 
εἰς 
Ῥώμην 
ἀποδρᾶναι. 
τούτοις 
καίπερ 
οὐ 
πιθανοῖς 
οὖσιν 
ἀλλʼ 
ὑπὸ 
τῆς 
ἀνάγκης 
ἐσχεδιασμένοις 
ὁ 
βασιλεὺς 
ἐπίστευσεν 
ἡδέως, 
παραμυθίαν 
λαμβάνων 
τοῦ 
δῆσαι 
τὸν 
υἱὸν 
τὸ 
μὴ 
δοκεῖν 
ἀδίκως. 
Ὁ 
δʼ 
Ἀλέξανδρος 
ἐπεὶ 
τὸν 
πατέρα 
μεταπείθειν 
ἀμήχανον 
ἑώρα, 
τοῖς 
δεινοῖς 
ὁμόσε 
χωρεῖν 
διέγνω, 
καὶ 
τέσσαρας 
κατὰ 
τῶν 
ἐχθρῶν 
βίβλους 
συνταξάμενος 
προσωμολόγει 
μὲν 
τὴν 
ἐπιβουλήν, 
κοινωνοὺς 
δʼ 
ἀπεδείκνυεν 
τοὺς 
πλείστους 
αὐτῶν, 
πρὸ 
δὲ 
πάντων 
Φερώραν 
καὶ 
Σαλώμην· 
ταύτην 
γὰρ 
δὴ 
καὶ 
μιγῆναί 
ποτε 
αὐτῷ 
μὴ 
θέλοντι 
νύκτωρ 
εἰσβιασαμένην. 
αἵ 
τε 
οὖν 
βίβλοι 
παρῆσαν 
εἰς 
χεῖρας 
Ἡρώδῃ 
πολλὰ 
καὶ 
δεινὰ 
κατὰ 
τῶν 
δυνατωτάτων 
βοῶσαι, 
καὶ 
διὰ 
τάχους 
εἰς 
Ἰουδαίαν 
Ἀρχέλαος 
ἀφικνεῖται 
περὶ 
τῷ 
γαμβρῷ 
καὶ 
τῇ 
θυγατρὶ 
δείσας. 
γίνεται 
δὲ 
βοηθὸς 
αὐτοῖς 
μάλα 
προμηθὴς 
καὶ 
τέχνῃ 
τὴν 
τοῦ 
βασιλέως 
ἀπειλὴν 
διεκρούσατο. 
συμβαλὼν 
γὰρ 
εὐθέως 
αὐτῷ 
“ποῦ 
ποτέ 
ἐστιν 
ὁ 
ἀλιτήριός 
μου 
γαμβρός, 
ἐβόα, 
ποῦ 
δὲ 
τὴν 
πατροκτόνον 
ὄψομαι 
κεφαλήν, 
ἣν 
ταῖς 
ἐμαυτοῦ 
χερσὶν 
διασπαράξω; 
προσθήσω 
δὲ 
καὶ 
τὴν 
θυγατέρα 
μου 
τῷ 
καλῷ 
νυμφίῳ· 
καὶ 
γὰρ 
εἰ 
μὴ 
κεκοινώνηκεν 
τοῦ 
σκέμματος, 
ὅτι 
τοιούτου 
γυνὴ 
γέγονεν, 
μεμίανται. 
θαυμάζω 
δὲ 
καὶ 
σὲ 
τὸν 
ἐπιβουλευθέντα 
τῆς 
ἀνεξικακίας, 
εἰ 
ζῇ 
μέχρι 
νῦν 
Ἀλέξανδρος· 
ἐγὼ 
γὰρ 
ἠπειγόμην 
ἀπὸ 
Καππαδοκίας 
ὡς 
τὸν 
μὲν 
εὑρήσων 
πάλαι 
δεδωκότα 
δίκας, 
μετὰ 
δὲ 
σοῦ 
περὶ 
τῆς 
θυγατρὸς 
ἐξετάσων, 
ἣν 
ἐκείνῳ 
γε 
πρὸς 
τὸ 
σὸν 
ἀξίωμα 
βλέπων 
ἐνεγγύησα. 
νῦν 
δὲ 
περὶ 
ἀμφοῖν 
ἡμῖν 
βουλευτέον, 
κἂν 
ᾖς 
πατὴρ 
λίαν 
ἢ 
τοῦ 
κολάζειν 
υἱὸν 
ἀτονώτερος 
ἐπίβουλον, 
ἀμείψωμεν 
τὰς 
δεξιὰς 
καὶ 
γενώμεθα 
τῆς 
ἀλλήλων 
ὀργῆς 
διάδοχοι.” 
Τούτοις 
περικομπήσας 
καίπερ 
παρατεταγμένον 
Ἡρώδην 
ὑπάγεται· 
δίδωσι 
γοῦν 
αὐτῷ 
τὰς 
συνταχθείσας 
ὑπʼ 
Ἀλεξάνδρου 
βίβλους 
ἀναγνῶναι 
καὶ 
καθʼ 
ἕκαστον 
ἐφιστὰς 
κεφάλαιον 
συνεσκέπτετο. 
λαμβάνει 
δʼ 
Ἀρχέλαος 
ἀφορμὴν 
τοῦ 
στρατηγήματος 
καὶ 
κατὰ 
μικρὸν 
εἰς 
τοὺς 
ἐγγεγραμμένους 
καὶ 
Φερώραν 
μετήγαγεν 
τὰς 
αἰτίας. 
ὡς 
δʼ 
ἑώρα 
πιστεύοντα 
τὸν 
βασιλέα, 
“σκεπτέον, 
ἔφη, 
μή 
ποτε 
τὸ 
μειράκιον 
ὑπὸ 
τοσούτων 
εἴη 
πονηρῶν 
ἐπιβουλευόμενον, 
οὐχ 
ὑπὸ 
τοῦ 
μειρακίου 
σύ· 
καὶ 
γὰρ 
οὐχ 
ὁρᾶν 
αἰτίαν, 
ἐξ 
ἧς 
ἂν 
 εἰς 
τηλικοῦτον 
μύσος 
προέπεσεν, 
ἀπολαύων 
μὲν 
ἤδη 
βασιλείας, 
ἐλπίζων 
δὲ 
καὶ 
διαδοχήν, 
εἰ 
μή 
τινες 
ἦσαν 
ἀναπείθοντες 
καὶ 
τὸ 
τῆς 
ἡλικίας 
εὔκολον 
ἐπὶ 
κακῷ 
μεταχειριζόμενοι. 
διὰ 
γὰρ 
τῶν 
τοιούτων 
ἐξαπατᾶσθαι 
μὲν 
οὐκ 
ἐφήβους 
μόνον 
ἀλλὰ 
καὶ 
γέροντας, 
οἴκους 
δὲ 
λαμπροτάτους 
καὶ 
βασιλείας 
ὅλας 
ἀνατρέπεσθαι.” 
Συνῄνει 
τοῖς 
λεγομένοις 
Ἡρώδης, 
καὶ 
τὴν 
μὲν 
πρὸς 
Ἀλέξανδρον 
ὀργὴν 
ἐπανίει 
πρὸς 
ὀλίγον, 
πρὸς 
δὲ 
Φερώραν 
παρωξύνετο· 
τῶν 
γὰρ 
τεσσάρων 
βίβλων 
οὗτος 
ἦν 
ὑπόθεσις. 
ὃς 
κατιδὼν 
τό 
τε 
τοῦ 
βασιλέως 
ὀξύρροπον 
καὶ 
τὴν 
Ἀρχελάου 
φιλίαν 
παρʼ 
αὐτῷ 
πάντων 
κρατοῦσαν, 
ὡς 
οὐκ 
ἐνῆν 
εὐσχήμονι 
σωτηρία, 
τὴν 
διʼ 
ἀναιδείας 
ἐπορίζετο· 
καταλείψας 
γοῦν 
Ἀλέξανδρον 
προσέφυγεν 
Ἀρχελάῳ. 
κἀκεῖνος 
οὐχ 
ὁρᾶν 
ἔφη, 
πῶς 
ἂν 
αὐτὸν 
ἐξαιτήσαιτο 
τοσούτοις 
ἐνεχόμενον 
ἐγκλήμασιν, 
ἐξ 
ὧν 
σαφῶς 
ἀποδείκνυται 
τοῦ 
βασιλέως 
ἐπίβουλος 
καὶ 
τῶν 
παρόντων 
τῷ 
μειρακίῳ 
κακῶν 
αἴτιος 
γεγονώς, 
εἰ 
μὴ 
βούλεται 
τὸ 
πανοῦργον 
καὶ 
τὰς 
ἀρνήσεις 
ἀφεὶς 
προσομολογῆσαι 
μὲν 
τὰ 
κατηγορημένα, 
συγγνώμην 
δʼ 
αἰτήσασθαι 
παρὰ 
τἀδελφοῦ 
καὶ 
φιλοῦντος· 
εἰς 
γὰρ 
τοῦτο 
πάντα 
τρόπον 
αὐτὸς 
συνεργήσειν. 
Πείθεται 
Φερώρας, 
καὶ 
κατασκευάσας 
ἑαυτόν, 
ὡς 
ἂν 
οἰκτρότατος 
φανείη, 
μελαίνῃ 
τε 
ἐσθῆτι 
καὶ 
δακρύοις 
προσπίπτει 
τοῖς 
Ἡρώδου 
ποσίν, 
ὡς 
πολλάκις 
ἔτυχεν 
συγγνώμης 
αἰτούμενος 
καὶ 
 μιαρὸν 
μὲν 
ἑαυτὸν 
ὁμολογῶν, 
δεδρακέναι 
γὰρ 
πάντα, 
ὅσα 
κατηγοροῖτο, 
παρακοπὴν 
δὲ 
φρενῶν 
καὶ 
μανίαν 
ὀδυρόμενος, 
ἧς 
αἴτιον 
εἶναι 
τὸν 
ἔρωτα 
τῆς 
γυναικὸς 
ἔλεγεν. 
παραστήσας 
δὴ 
κατήγορον 
καὶ 
μάρτυν 
ἑαυτοῦ 
Φερώραν 
Ἀρχέλαος 
οὕτως 
ἤδη 
παρῃτεῖτο 
καὶ 
τὴν 
Ἡρώδου 
κατέστελλεν 
ὀργὴν 
χρώμενος 
οἰκείοις 
ὑποδείγμασιν· 
καὶ 
γὰρ 
αὐτὸς 
πολλῷ 
χαλεπώτερα 
πάσχων 
ὑπὸ 
τἀδελφοῦ 
τῆς 
ἀμύνης 
ἐπίπροσθεν 
τίθεσθαι 
τὸ 
τῆς 
φύσεως 
δίκαιον· 
ἐν 
γὰρ 
ταῖς 
βασιλείαις 
ὥσπερ 
ἐν 
μεγάλοις 
σώμασιν 
ἀεί 
τι 
μέρος 
φλεγμαίνειν 
ὑπὸ 
τοῦ 
βάρους, 
ὅπερ 
ἀποκόπτειν 
μὲν 
οὐ 
χρῆναι, 
θεραπεύειν 
δὲ 
πρᾳότερον. 
Πολλὰ 
τοιαῦτα 
λέγων 
Ἡρώδην 
μὲν 
ἐπὶ 
Φερώρᾳ 
μειλίσσεται, 
διέμενε 
δʼ 
αὐτὸς 
ἀγανακτῶν 
πρὸς 
Ἀλέξανδρον 
καὶ 
τὴν 
θυγατέρα 
διαζεύξας 
ἀπάξειν 
ἔφασκεν, 
ἕως 
περιέστησεν 
Ἡρώδην 
ἀντιπαρακαλεῖν 
ὑπὲρ 
τοῦ 
μειρακίου 
καὶ 
πάλιν 
αὐτῷ 
μνηστεύεσθαι 
τὴν 
θυγατέρα. 
σφόδρα 
δὲ 
ἀξιοπίστως 
Ἀρχέλαος 
ᾧ 
βούλεται 
συνοικίζειν 
αὐτὴν 
ἐπέτρεπεν 
πλὴν 
Ἀλεξάνδρου· 
περὶ 
πλείστου 
γὰρ 
ποιεῖσθαι 
τηρεῖν 
πρὸς 
αὐτὸν 
τὰ 
τῆς 
ἐπιγαμίας 
δίκαια. 
φαμένου 
δὲ 
τοῦ 
βασιλέως 
δῶρον 
ἕξειν 
παρʼ 
αὐτοῦ 
τὸν 
υἱόν, 
εἰ 
μὴ 
λύσειεν 
τὸν 
γάμον, 
ὄντων 
μὲν 
αὐτοῖς 
ἤδη 
καὶ 
τέκνων, 
στεργομένης 
δʼ 
οὕτως 
ὑπὸ 
τοῦ 
μειρακίου 
τῆς 
γυναικός, 
ἣν 
παραμένουσαν 
μὲν 
ἔσεσθαι 
δυσώπημα 
τῶν 
ἁμαρτημάτων, 
ἀπορραγεῖσαν 
δὲ 
αἰτίαν 
τῆς 
εἰς 
ἅπαντα 
ἀπογνώσεως· 
μαλακωτέρας 
γὰρ 
γίνεσθαι 
τὰς 
τόλμας 
πάθεσιν 
οἰκείοις 
περισπωμένας· 
κατανεύει 
μόλις 
Ἀρχέλαος 
διαλλάσσεταί 
τε 
καὶ 
διαλλάσσει 
τῷ 
νεανίσκῳ 
τὸν 
πατέρα· 
δεῖν 
μέντοι 
πάντως 
ἔφη 
πέμπειν 
αὐτὸν 
εἰς 
Ῥώμην 
Καίσαρι 
διαλεξόμενον· 
γεγραφέναι 
γὰρ 
αὐτὸς 
ἐκείνῳ 
περὶ 
πάντων. 
Τὸ 
μὲν 
οὖν 
Ἀρχελάου 
στρατήγημα, 
διʼ 
οὗ 
τὸν 
γαμβρὸν 
ἐρρύσατο, 
πέρας 
εἶχεν, 
μετὰ 
δὲ 
τὰς 
διαλλαγὰς 
ἐν 
εὐωχίαις 
καὶ 
φιλοφρονήσεσιν 
διῆγον. 
ἀπιόντα 
δʼ 
αὐτὸν 
Ἡρώδης 
δωρεῖται 
ταλάντων 
ἑβδομήκοντα 
δώροις 
θρόνῳ 
τε 
χρυσῷ 
διαλίθῳ 
καὶ 
εὐνούχοις 
καὶ 
παλλακίδι, 
ἥτις 
ἐκαλεῖτο 
Παννυχίς, 
τῶν 
τε 
φίλων 
ἐτίμησεν 
κατʼ 
ἀξίαν 
ἕκαστον. 
ὁμοίως 
τε 
καὶ 
οἱ 
συγγενεῖς 
προστάξαντος 
τοῦ 
βασιλέως 
πάντες 
Ἀρχελάῳ 
δῶρα 
λαμπρὰ 
ἔδοσαν, 
προεπέμφθη 
τε 
ὑπό 
τε 
Ἡρώδου 
καὶ 
τῶν 
δυνατῶν 
ἕως 
Ἀντιοχείας. 
Μετʼ 
οὐ 
πολὺ 
δὲ 
εἰς 
τὴν 
Ἰουδαίαν 
παρέβαλεν 
ἀνὴρ 
πολὺ 
τῶν 
Ἀρχελάου 
στρατηγημάτων 
δυνατώτερος, 
ὃς 
οὐ 
μόνον 
τὰς 
ὑπʼ 
ἐκείνου 
πολιτευθείσας 
Ἀλεξάνδρῳ 
διαλλαγὰς 
ἀνέτρεψεν, 
ἀλλὰ 
καὶ 
ἀπωλείας 
αἴτιος 
αὐτῷ 
κατέστη. 
γένος 
ἦν 
Λάκων, 
Εὐρυκλῆς 
τοὔνομα, 

πόθῳ 
χρημάτων 
εἰς 
τὴν 
βασιλείαν 
εἰσφθαρείς· 
οὐ 
γὰρ 
ἀντεῖχεν 
ἔτι 
ἡ 
Ἑλλὰς 
αὐτοῦ 
τῇ 
πολυτελείᾳ. 
λαμπρὰ 
δʼ 
Ἡρώδῃ 
δῶρα 
προσενεγκὼν 
δέλεαρ 
ὧν 
ἐθηρᾶτο 
καὶ 
παραχρῆμα 
πολλαπλασίω 
λαβὼν 
οὐδὲν 
ἡγεῖτο 
τὴν 
καθαρὰν 
δόσιν, 
εἰ 
μὴ 
διʼ 
αἵματος 
ἐμπορεύσεται 
τὴν 
βασιλείαν. 
περιέρχεται 
γοῦν 
τὸν 
βασιλέα 
κολακείᾳ 
καὶ 
δεινότητι 
λόγων 
καὶ 
περὶ 
αὐτοῦ 
ψευδέσιν 
ἐγκωμίοις. 
ταχέως 
δὲ 
συνιδὼν 
τὸν 
Ἡρώδου 
τρόπον 
καὶ 
πάντα 
λέγων 
τε 
καὶ 
πράττων 
τὰ 
πρὸς 
ἡδονὴν 
αὐτῷ 
φίλος 
ἐν 
τοῖς 
πρώτοις 
γίνεται· 
καὶ 
γὰρ 
ὁ 
 βασιλεὺς 
διὰ 
τὴν 
πατρίδα 
καὶ 
πάντες 
οἱ 
περὶ 
αὐτὸν 
ἡδέως 
προετίμων 
τὸν 
Σπαρτιάτην. 
Ὁ 
δʼ 
ἐπεὶ 
τὰ 
σαθρὰ 
τῆς 
οἰκίας 
κατέμαθεν, 
τάς 
τε 
τῶν 
ἀδελφῶν 
διαφορὰς 
καὶ 
ὅπως 
διέκειτο 
πρὸς 
ἕκαστον 
ὁ 
πατήρ, 
Ἀντιπάτρου 
μὲν 
ξενίᾳ 
προκατείληπτο, 
φιλίᾳ 
δὲ 
Ἀλέξανδρον 
ὑποκρίνεται 
ψευσάμενος 
ἑταῖρον 
ἑαυτὸν 
εἶναι 
καὶ 
Ἀρχελάου 
πάλαι· 
διὸ 
δὴ 
καὶ 
ταχέως 
ὡς 
δεδοκιμασμένος 
ἐδέχθη, 
συνίστησιν 
δʼ 
αὐτὸν 
εὐθέως 
καὶ 
Ἀριστοβούλῳ 
τῷ 
ἀδελφῷ. 
πάντων 
δʼ 
ἀποπειραθεὶς 
τῶν 
προσώπων 
ἄλλον 
ἄλλως 
ὑπῄει, 
γίνεται 
δὲ 
προηγουμένως 
μισθωτὸς 
Ἀντιπάτρου 
καὶ 
προδότης 
Ἀλεξάνδρου, 
τῷ 
μὲν 
ὀνειδίζων, 
εἰ 
πρεσβύτατος 
ὢν 
περιόψεται 
τοὺς 
ἐφεδρεύοντας 
αὐτοῦ 
ταῖς 
ἐλπίσιν, 
Ἀλεξάνδρῳ 
δέ, 
εἰ 
γεγενημένος 
ἐκ 
βασιλίδος 
καὶ 
βασιλίδι 
συνοικῶν 
ἐάσει 
διαδέχεσθαι 
τὴν 
ἀρχὴν 
τὸν 
ἐξ 
ἰδιώτιδος, 
καὶ 
ταῦτα 
μεγίστην 
ἀφορμὴν 
ἔχων 
Ἀρχέλαον. 
ἦν 
δὲ 
πιστὸς 
τῷ 
μειρακίῳ 
σύμβουλος 
τὴν 
Ἀρχελάου 
φιλίαν 
πλασάμενος· 
διὸ 
μηδὲν 
ὑποστελλόμενος 
Ἀλέξανδρος 
τά 
τε 
κατʼ 
Ἀντίπατρον 
ἀπωδύρετο 
πρὸς 
αὐτὸν 
καὶ 
ὡς 
Ἡρώδης 
αὐτῶν 
τὴν 
μητέρα 
κτείνας 
οὐ 
παράδοξον 
εἰ 
καὶ 
αὐτοὺς 
ἀφαιρεῖται 
τὴν 
ἐκείνης 
βασιλείαν· 
ἐφʼ 
οἷς 
ὁ 
Εὐρυκλῆς 
οἰκτείρειν 
τε 
καὶ 
συναλγεῖν 
ὑπεκρίνετο. 
τὰ 
δʼ 
αὐτὰ 
καὶ 
τὸν 
Ἀριστόβουλον 
εἰπεῖν 
δελεάσας 
καὶ 
ταῖς 
κατὰ 
τοῦ 
πατρὸς 
μέμψεσιν 
ἐνδησάμενος 
ἀμφοτέρους 
ᾤχετο 
φέρων 
Ἀντιπάτρῳ 
τὰ 
ἀπόρρητα· 
προσεπιψεύδεται 
δʼ 
ἐπιβουλὴν 
ὡς 
ἐνεδρευόντων 
αὐτὸν 
τῶν 
ἀδελφῶν 
καὶ 
μόνον 
οὐκ 
ἐπιφερόντων 
ἤδη 
τὰ 
ξίφη. 
λαβὼν 
δʼ 
ἐπὶ 
τούτοις 
χρημάτων 
πλῆθος 
ἐπαινέτης 
ἦν 
Ἀντιπάτρου 
καὶ 
πρὸς 
τὸν 
πατέρα. 
τὸ 
δὲ 
 τελευταῖον 
ἐργολαβήσας 
τὸν 
Ἀριστοβούλου 
καὶ 
Ἀλεξάνδρου 
θάνατον 
κατήγορος 
αὐτῶν 
ἐπὶ 
τοῦ 
πατρὸς 
γίνεται 
καὶ 
προσελθὼν 
ἀντιδιδόναι 
τὸ 
ζῆν 
ἔφασκεν 
Ἡρώδῃ 
τῶν 
εἰς 
αὐτὸν 
εὐεργεσιῶν 
καὶ 
τὸ 
φῶς 
ἀμοιβὴν 
τῆς 
ξενίας 
ἀντιπαρέχειν· 
πάλαι 
γὰρ 
ἐπʼ 
αὐτὸν 
ἠκονῆσθαι 
ξίφος 
καὶ 
τὴν 
Ἀλεξάνδρου 
τετονῶσθαι 
δεξιάν, 
ἐμποδὼν 
δʼ 
αὐτὸς 
γεγονέναι 
τῷ 
τάχει 
συνεργεῖν 
ὑποκριθείς· 
φάναι 
γὰρ 
τὸν 
Ἀλέξανδρον, 
ὡς 
οὐκ 
ἀγαπᾷ 
βασιλεύσας 
αὐτὸς 
Ἡρώδης 
ἐν 
ἀλλοτρίοις 
καὶ 
μετὰ 
τὸν 
τῆς 
μητρὸς 
αὐτῶν 
φόνον 
τὴν 
ἐκείνης 
ἀρχὴν 
σπαθήσας, 
ἀλλʼ 
ἔτι 
καὶ 
νόθον 
εἰσάγεται 
διάδοχον 
Ἀντιπάτρῳ 
τῷ 
φθόρῳ 
τὴν 
παππῴαν 
αὐτῶν 
βασιλείαν 
προτείνων. 
τιμωρήσειν 
γε 
μὴν 
αὐτὸς 
τοῖς 
Ὑρκανοῦ 
καὶ 
τοῖς 
Μαριάμμης 
δαίμοσιν· 
οὐδὲ 
γὰρ 
πρέπειν 
αὐτὸν 
διαδέξασθαι 
παρὰ 
τοιούτου 
πατρὸς 
τὴν 
ἀρχὴν 
δίχα 
φόνου. 
πολλὰ 
δʼ 
εἶναι 
τὰ 
παροξύνοντα 
καθʼ 
ἡμέραν, 
ὥστε 
μηδὲ 
λαλιᾶς 
τινα 
τρόπον 
ἀσυκοφάντητον 
καταλελεῖφθαι· 
περὶ 
μὲν 
γὰρ 
εὐγενείας 
ἑτέρων 
μνείας 
γενομένης 
αὐτὸς 
ἀλόγως 
ὑβρίζεσθαι, 
τοῦ 
πατρὸς 
λέγοντος 
“ὁ 
μόνος 
εὐγενὴς 
Ἀλέξανδρος 
καὶ 
τὸν 
πατέρα 
διʼ 
ἀγένειαν 
ἀδοξῶν”· 
κατὰ 
δὲ 
τὰς 
θήρας 
προσκρούειν 
μὲν 
σιωπῶν, 
ἐπαινέσας 
δὲ 
προσακούειν 
εἴρων. 
πανταχοῦ 
δʼ 
ἀμείλικτον 
εὑρίσκειν 
τὸν 
πατέρα 
καὶ 
μόνῳ 
φιλόστοργον 
Ἀντιπάτρῳ, 
διʼ 
ὃν 
ἡδέως 
καὶ 
τεθνήξεσθαι 
μὴ 
κρατήσας 
τῆς 
ἐπιβουλῆς. 
κτείναντι 
δὲ 
εἶναι 
σωτηρίας 
ἀφορμὴν 
πρῶτον 
μὲν 
Ἀρχέλαον 
ὄντα 
κηδεστήν, 
πρὸς 
ὃν 
διαφεύξεσθαι 
ῥᾳδίως, 
ἔπειτα 
Καίσαρα 
μέχρι 
νῦν 
ἀγνοοῦντα 
τὸν 
Ἡρώδου 
τρόπον· 
οὐ 
γὰρ 
ὡς 
πρότερον 
αὐτῷ 
παραστήσεσθαι 
πεφρικὼς 
τὸν 
ἐφεστῶτα 
πατέρα 
οὐδὲ 
φθέγξεσθαι 
περὶ 
τῶν 
ἑαυτοῦ 
μόνον 
ἐγκλημάτων, 
ἀλλὰ 
πρῶτον 
μὲν 
κηρύξειν 
τὰς 
τοῦ 
ἔθνους 
συμφορὰς 
καὶ 
τοὺς 
μέχρι 
ψυχῆς 
φορολογουμένους, 
ἔπειτʼ 
εἰς 
οἵας 
τρυφὰς 
καὶ 
 πράξεις 
τὰ 
διʼ 
αἵματος 
πορισθέντα 
χρήματα 
ἀνηλώθη, 
τούς 
τε 
ἐξ 
ἡμῶν 
πλουτήσαντας 
οἷοι, 
καὶ 
τὰς 
θεραπευθείσας 
πόλεις 
ἐπὶ 
τίσιν. 
ζητήσειν 
δὲ 
καὶ 
τὸν 
πάππον 
ἐκεῖ 
καὶ 
τὴν 
μητέρα 
καὶ 
τὰ 
τῆς 
βασιλείας 
μύση 
πάντα 
κηρύξειν, 
ἐφʼ 
οἷς 
οὐ 
κριθήσεσθαι 
πατροκτόνος. 
Τοιαῦτα 
κατʼ 
Ἀλεξάνδρου 
τερατευσάμενος 
Εὐρυκλῆς 
ἐπῄνει 
πολλὰ 
τὸν 
Ἀντίπατρον, 
ὡς 
ἄρα 
μόνος 
τε 
εἴη 
φιλοπάτωρ 
καὶ 
διὰ 
τοῦτο 
μέχρι 
νῦν 
τῆς 
ἐπιβουλῆς 
ἐμπόδιος. 
μήπω 
δὲ 
καλῶς 
ἐπὶ 
τοῖς 
πρώτοις 
ὁ 
βασιλεὺς 
κατεσταλμένος 
εἰς 
ἀνήκεστον 
ὀργὴν 
ἐξαγριοῦται. 
καὶ 
πάλιν 
λαβὼν 
καιρὸν 
Ἀντίπατρος 
ἑτέρους 
κατὰ 
τῶν 
ἀδελφῶν 
ὑπέπεμπεν 
κατηγόρους 
λέγειν, 
ὅτι 
Ἰουκούνδῳ 
καὶ 
Τυράννῳ 
λάθρα 
διαλέγοιντο 
τοῖς 
ἱππάρχοις 
μέν 
ποτε 
τοῦ 
βασιλέως 
γενομένοις, 
τότε 
δʼ 
ἔκ 
τινων 
προσκρουσμάτων 
ἀποπεπτωκόσι 
τῆς 
τάξεως. 
ἐφʼ 
οἷς 
Ἡρώδης 
ὑπεραγανακτήσας 
εὐθέως 
ἐβασάνισεν 
τοὺς 
ἄνδρας. 
ἀλλʼ 
οἱ 
μὲν 
οὐδὲν 
τῶν 
διαβληθέντων 
ὡμολόγουν, 
προεκομίσθη 
δέ 
τις 
πρὸς 
τὸν 
Ἀλεξανδρείου 
φρούραρχον 
ἐπιστολὴ 
παρὰ 
Ἀλεξάνδρου 
παρακαλοῦντος, 
ἵνα 
αὐτὸν 
δέξηται 
τῷ 
φρουρίῳ 
μετὰ 
Ἀριστοβούλου 
τοῦ 
ἀδελφοῦ 
κτείναντα 
τὸν 
πατέρα, 
καὶ 
παράσχῃ 
τοῖς 
ὅπλοις 
χρήσασθαι 
καὶ 
ταῖς 
ἄλλαις 
ἀφορμαῖς. 
ταύτην 
Ἀλέξανδρος 
μὲν 
ἔλεγεν 
τέχνασμα 
εἶναι 
Διοφάντου· 
γραμματεὺς 
δʼ 
ἦν 
ὁ 
Διόφαντος 
τοῦ 
βασιλέως, 
τολμηρὸς 
ἀνὴρ 
καὶ 
δεινὸς 
μιμήσασθαι 
πάσης 
χειρὸς 
γράμματα· 
 πολλὰ 
γοῦν 
παραχαράξας 
τελευταῖον 
ἐπὶ 
τούτῳ 
[καὶ] 
κτείνεται. 
βασανίσας 
δὲ 
τὸν 
φρούραρχον 
Ἡρώδης 
οὐδὲν 
ἤκουσεν 
οὐδὲ 
παρʼ 
ἐκείνου 
τῶν 
διαβεβλημένων. 
Ἀλλὰ 
καίτοι 
τοὺς 
ἐλέγχους 
εὑρίσκων 
ἀσθενεῖς 
τοὺς 
υἱοὺς 
ἐκέλευσεν 
τηρεῖν, 
ἔτι 
μέντοι 
λελυμένους, 
τὸν 
δὲ 
λυμεῶνα 
τῆς 
οἰκίας 
καὶ 
δραματουργὸν 
ὅλου 
τοῦ 
μύσους 
Εὐρυκλέα 
σωτῆρα 
καὶ 
εὐεργέτην 
καλῶν 
πεντήκοντα 
δωρεῖται 
ταλάντοις. 
ὁ 
δὲ 
τὴν 
ἀκριβῆ 
φήμην 
φθάσας 
εἰς 
Καππαδοκίαν 
ἀργυρίζεται 
καὶ 
παρὰ 
Ἀρχελάου, 
τολμήσας 
εἰπεῖν 
ὅτι 
καὶ 
διαλλάξειεν 
Ἡρώδην 
Ἀλεξάνδρῳ. 
διάρας 
δʼ 
εἰς 
τὴν 
Ἑλλάδα 
τοῖς 
ἐκ 
κακῶν 
κτηθεῖσιν 
εἰς 
ὅμοια 
κατεχρήσατο· 
δὶς 
γοῦν 
ἐπὶ 
Καίσαρος 
κατηγορηθεὶς 
ἐπὶ 
τῷ 
στάσεως 
ἐμπλῆσαι 
τὴν 
Ἀχαΐαν 
καὶ 
περιδύειν 
τὰς 
πόλεις 
φυγαδεύεται. 
κἀκεῖνον 
μὲν 
οὕτως 
ἡ 
Ἀλεξάνδρου 
καὶ 
Ἀριστοβούλου 
ποινὴ 
περιῆλθεν. 
Ἄξιον 
δὲ 
ἀντιθεῖναι 
τὸν 
Κῷον 
Εὐάρεστον 
τῷ 
Σπαρτιάτῃ· 
καὶ 
γὰρ 
οὗτος 
ὢν 
ἐν 
τοῖς 
μάλιστα 
φίλοις 
Ἀλεξάνδρῳ 
καὶ 
κατὰ 
τὸν 
αὐτὸν 
Εὐρυκλεῖ 
καιρὸν 
ἐπιδημήσας 
πυνθανομένῳ 
τῷ 
βασιλεῖ 
περὶ 
ὧν 
ἐκεῖνος 
διέβαλλεν 
ὅρκοις 
τὸ 
μηδὲν 
ἀκηκοέναι 
τῶν 
μειρακίων 
ἐπιστώσατο. 
οὐ 
μὴν 
ὤνησέν 
γέ 
τι 
τοὺς 
ἀθλίους· 
μόνων 
γὰρ 
ἦν 
τῶν 
κακῶν 
ἀκροατὴς 
ἑτοιμότατος 
Ἡρώδης 
καὶ 
κεχαρισμένος 
αὐτῷ 
πᾶς 
ὁ 
συμπιστεύων 
καὶ 
συναγανακτῶν. 
Παρώξυνεν 
δʼ 
αὐτοῦ 
καὶ 
Σαλώμη 
τὴν 
ἐπὶ 
τοῖς 
τέκνοις 
ὠμότητα· 
ταύτην 
γὰρ 
συνδήσασθαι 
τοῖς 
κινδύνοις 
ὁ 
Ἀριστόβουλος 
θέλων 
οὖσαν 
ἑκυρὰν 
καὶ 
τηθίδα, 
διαπέμπεται 
σώζειν 
ἑαυτὴν 
παραινῶν· 
παρεσκευάσθαι 
γὰρ 
βασιλέα 
κτείνειν 
αὐτὴν 
διαβληθεῖσαν 
ἐφʼ 
οἷς 
καὶ 
πρότερον, 
ὅτι 
Συλλαίῳ 
τῷ 
Ἄραβι 
γήμασθαι 
σπουδάζουσα 
λάθρα 
τὰ 
τοῦ 
βασιλέως 
ἀπόρρητα 
διαγγέλλοι 
πρὸς 
αὐτὸν 
ἐχθρὸν 
ὄντα. 
τοῦτο 
δʼ 
ὥσπερ 
τελευταία 
θύελλα 
χειμαζομένους 
τοὺς 
νεανίσκους 
ἐπεβάπτισεν· 
ἡ 
γὰρ 
Σαλώμη 
δραμοῦσα 
πρὸς 
βασιλέα 
τὴν 
παραίνεσιν 
ἐμήνυσεν. 
κἀκεῖνος 
οὐκέτι 
καρτερήσας 
δεσμεῖ 
μὲν 
ἀμφοτέρους 
τοὺς 
υἱεῖς 
καὶ 
διεχώρισεν 
ἀπʼ 
ἀλλήλων, 
πέμπει 
δὲ 
πρὸς 
Καίσαρα 
διὰ 
τάχους 
Οὐολούμνιόν 
τε 
τὸν 
στρατοπεδάρχην 
καὶ 
τῶν 
φίλων 
Ὄλυμπον 
ἐγγράφους 
τὰς 
μηνύσεις 
φέροντας. 
οἱ 
δʼ 
ὡς 
εἰς 
Ῥώμην 
πλεύσαντες 
ἀπέδοσαν 
τὰ 
ἀπὸ 
τοῦ 
βασιλέως 
γράμματα, 
σφόδρα 
μὲν 
ἠχθέσθη 
Καῖσαρ 
ἐπὶ 
τοῖς 
νεανίσκοις, 
οὐ 
μὴν 
ᾤετο 
δεῖν 
ἀφελέσθαι 
τὸν 
πατέρα 
τὴν 
περὶ 
τῶν 
υἱῶν 
ἐξουσίαν. 
ἀντιγράφει 
γοῦν 
κύριον 
μὲν 
αὐτὸν 
καθιστάς, 
εὖ 
μέντοι 
ποιήσειν 
λέγων, 
εἰ 
μετὰ 
κοινοῦ 
συνεδρίου 
τῶν 
τε 
ἰδίων 
συγγενῶν 
καὶ 
τῶν 
κατὰ 
τὴν 
ἐπαρχίαν 
ἡγεμόνων 
ἐξετάσειεν 
τὴν 
ἐπιβουλήν· 
κἂν 
μὲν 
ἐνέχωνται, 
κτείνειν, 
ἐὰν 
δὲ 
μόνον 
ὦσιν 
δρασμὸν 
βεβουλευμένοι, 
κολάζειν 
μετριώτερον. 
Τούτοις 
Ἡρώδης 
πείθεται, 
καὶ 
παραγενόμενος 
εἰς 
Βηρυτόν, 
ἔνθα 
προσέταξεν 
Καῖσαρ, 
συνῆγε 
τὸ 
δικαστήριον. 
προκαθίζουσίν 
τε 
οἱ 
ἡγεμόνες 
γραφὲν 
αὐτοῖς 
ὑπὸ 
Καίσαρος, 
Σατορνῖνός 
τε 
καὶ 
οἱ 
περὶ 
Πεδάνιον 
πρέσβεις, 
σὺν 
οἷς 
[καὶ] 
Οὐολούμνιος 
ἐπίτροπος, 
ἔπειθʼ 
οἱ 
τοῦ 
βασιλέως 
συγγενεῖς 
καὶ 
φίλοι, 
Σαλώμη 
τε 
καὶ 
Φερώρας, 
μεθʼ 
οὓς 
οἱ 
πάσης 
Συρίας 
ἄριστοι 
πλὴν 
Ἀρχελάου 
τοῦ 
βασιλέως· 
τοῦτον 
γὰρ 
ὄντα 
κηδεστὴν 
Ἀλεξάνδρου 
διʼ 
ὑποψίας 
εἶχεν 
Ἡρώδης. 
τούς 
γε 
μὴν 
υἱοὺς 
οὐ 
προήγαγεν 
εἰς 
τὴν 
δίκην 
μάλα 
προμηθῶς· 
ᾔδει 
γάρ, 
ὅτι 
καὶ 
μόνον 
ὀφθέντες 
ἐλεηθήσονται 
πάντως· 
εἰ 
δὲ 
δὴ 
καὶ 
λόγου 
μεταλάβοιεν, 
ῥᾳδίως 
Ἀλέξανδρον 
ἀπολύσεσθαι 
τὰς 
αἰτίας. 
ἀλλʼ 
οἱ 
μὲν 
ἐν 
Πλατάνῃ 
κώμῃ 
Σιδωνίων 
ἐφρουροῦντο. 
Καταστὰς 
δʼ 
ὁ 
βασιλεὺς 
ὡς 
πρὸς 
παρόντας 
διετείνετο 
κατηγόρει 
τε 
τὴν 
μὲν 
ἐπιβουλὴν 
ἀσθενῶς 
ὡς 
ἂν 
ἀπορούμενος 
εἰς 
αὐτὴν 
ἐλέγχων, 
λοιδορίας 
δὲ 
καὶ 
σκώμματα 
καὶ 
ὕβρεις 
καὶ 
πλημμελείας 
μυρίας 
εἰς 
αὐτόν, 
ἃ 
καὶ 
θανάτου 
χαλεπώτερα 
τοῖς 
συνέδροις 
ἀπέφηνεν. 
ἔπειτα 
μηδενὸς 
ἀντιλέγοντος 
ἐποικτισάμενος, 
ὡς 
αὐτὸς 
ἁλίσκοιτο 
καὶ 
νικῶν 
νίκην 
πικρὰν 
κατὰ 
τῶν 
τέκνων, 
ἐπηρώτα 
τὴν 
γνώμην 
ἑκάστου. 
καὶ 
πρῶτος 
Σατορνῖνος 
ἀπεφήνατο 
κατακρίνειν 
μὲν 
τῶν 
νεανίσκων, 
ἀλλʼ 
οὐ 
θάνατον· 
οὐ 
γὰρ 
εἶναι 
θεμιτὸν 
αὐτῷ 
τριῶν 
παρεστώτων 
τέκνων 
ἑτέρου 
τέκνοις 
ἀπώλειαν 
ἐπιψηφίσασθαι. 
σύμψηφοι 
δʼ 
αὐτῷ 
καὶ 
οἱ 
δύο 
πρεσβευταὶ 
γίνονται, 
καὶ 
τούτοις 
ἕτεροί 
τινες 
ἠκολούθησαν. 
Οὐολούμνιος 
δὲ 
τῆς 
σκυθρωπῆς 
ἀποφάσεως 
ἤρξατο, 
καὶ 
μετʼ 
αὐτὸν 
πάντες 
θάνατον 
κατακρίνουσιν 
τῶν 
μειρακίων, 
οἱ 
μὲν 
κολακεύοντες, 
οἱ 
δὲ 
μισοῦντες 
Ἡρώδην 
καὶ 
οὐδεὶς 
διʼ 
ἀγανάκτησιν. 
ἔνθα 
δὴ 
μετέωρος 
ἥ 
τε 
Συρία 
πᾶσα 
καὶ 
τὸ 
Ἰουδαϊκὸν 
ἦν 
ἐκδεχομένων 
τὸ 
τέλος 
τοῦ 
δράματος· 
οὐδεὶς 
μέντοι 
ὑπελάμβανεν 
ἔσεσθαι 
μέχρι 
τεκνοκτονίας 
ὠμὸν 
Ἡρώδην. 
ὁ 
δὲ 
σύρας 
τοὺς 
υἱοὺς 
εἰς 
Τύρον 
κἀκεῖθεν 
διαπλεύσας 
εἰς 
Καισάρειαν 
τρόπον 
ἀναιρέσεως 
τοῖς 
μειρακίοις 
ἐσκέπτετο. 
Παλαιὸς 
δέ 
τις 
τοῦ 
βασιλέως 
στρατιώτης, 
ὄνομα 
Τίρων, 
ἔχων 
υἱὸν 
σφόδρα 
συνήθη 
καὶ 
φίλον 
Ἀλεξάνδρῳ 
καὶ 
αὐτὸς 
ἠγαπηκὼς 
ἰδίᾳ 
τὰ 
μειράκια, 
διʼ 
ὑπερβολὴν 
ἀγανακτήσεως 
ἔκφρων 
ἐγίνετο, 
καὶ 
τὸ 
μὲν 
πρῶτον 
ἐβόα 
περιιὼν 
πεπατῆσθαι 
τὸ 
δίκαιον, 
ἀπολωλέναι 
τὴν 
ἀλήθειαν, 
συγκεχύσθαι 
τὴν 
φύσιν, 
ἀνομίας 
γέμειν 
τὸν 
βίον, 
καὶ 
πάνθʼ 
ὅσα 
μὴ 
φειδομένῳ 
τοῦ 
ζῆν 
ὑπηγόρευε 
τὸ 
πάθος. 
τέλος 
δὲ 
καὶ 
τῷ 
βασιλεῖ 
τολμήσας 
προσελθεῖν 
“ἀλλʼ 
ἐμοὶ 
μέν, 
ἔφη, 
κακοδαιμονέστατος 
εἶναι 
δοκεῖς, 
ὅστις 
κατὰ 
τῶν 
φιλτάτων 
πείθῃ 
τοῖς 
πονηροτάτοις, 
εἴ 
γε 
Φερώρα 
καὶ 
Σαλώμης 
καταγνοὺς 
πολλάκις 
θάνατον 
πιστεύεις 
τούτοις 
κατὰ 
τῶν 
τέκνων, 
οἵ 
σε 
τῶν 
γνησίων 
περικόπτοντες 
διαδόχων 
ἐπʼ 
Ἀντιπάτρῳ 
καταλείπουσι 
μόνῳ, 
τὸν 
ἑαυτοῖς 
εὐμεταχείριστον 
αἱρούμενοι 
βασιλέα. 
σκέψαι 
μέντοι 
γε, 
μή 
ποτε 
κἀκείνῳ 
γένηται 
μῖσος 
ἐν 
τοῖς 
στρατιώταις 
ὁ 
τῶν 
ἀδελφῶν 
θάνατος· 
οὐ 
γὰρ 
ἔστιν 
ὅστις 
οὐκ 
ἐλεεῖ 
τὰ 
μειράκια, 
τῶν 
δὲ 
ἡγεμόνων 
καὶ 
φανερῶς 
ἀγανακτοῦσιν 
πολλοί.” 
ταῦθʼ 
ἅμα 
λέγων 
ὠνόμαζεν 
τοὺς 
ἀγανακτοῦντας. 
ὁ 
δὲ 
βασιλεὺς 
εὐθέως 
ἐκείνους 
τε 
καὶ 
αὐτὸν 
καὶ 
τὸν 
υἱὸν 
αὐτοῦ 
συνελάμβανεν. 
Ἐφʼ 
ᾧ 
τῶν 
ἐκ 
τῆς 
αὐλῆς 
τις 
κουρέων, 
Τρύφων 
ὄνομα, 
προεκπηδήσας 
ἔκ 
τινος 
θεοβλαβείας 
ἑαυτοῦ 
μηνυτὴς 
γίνεται. 
“κἀμὲ 
γάρ, 
ἔφη, 
Τίρων 
οὗτος 
ἀνέπειθεν, 
ὅταν 
θεραπεύω 
τῷ 
ξυρῷ 
σε 
διαχειρίσασθαι, 
μεγάλας 
τέ 
μοι 
παρʼ 
Ἀλεξάνδρου 
δωρεὰς 
ὑπισχνεῖτο.” 
ταῦτʼ 
ἀκούσας 
Ἡρώδης 
τόν 
τε 
Τίρωνα 
σὺν 
τῷ 
παιδὶ 
καὶ 
τὸν 
κουρέα 
 βασάνοις 
διήλεγχεν, 
καὶ 
τῶν 
μὲν 
ἀρνουμένων, 
τοῦ 
δὲ 
μηδὲν 
πλέον 
λέγοντος, 
στρεβλοῦν 
ἐκέλευσεν 
τὸν 
Τίρωνα 
σφοδρότερον. 
ὁ 
δʼ 
υἱὸς 
οἰκτείρας 
ὑπέσχετο 
τῷ 
βασιλεῖ 
πάντα 
μηνύσειν, 
εἰ 
χαρίσαιτο 
τὸν 
πατέρα 
αὐτῷ. 
κἀκείνου 
δόντος 
εἶπεν, 
ὡς 
ὁ 
πατὴρ 
αὐτοῦ 
πεισθεὶς 
Ἀλεξάνδρῳ 
θελήσειεν 
αὐτὸν 
ἀνελεῖν. 
τοῦθʼ 
οἱ 
μὲν 
εἰς 
ἀπαλλαγὴν 
τῆς 
τοῦ 
πατρὸς 
αἰκίας 
πεπλάσθαι, 
τινὲς 
δὲ 
ἀληθὲς 
ἔλεγον. 
Ἡρώδης 
γε 
μὴν 
ἐν 
ἐκκλησίᾳ 
τῶν 
τε 
ἡγεμόνων 
καὶ 
Τίρωνος 
κατηγορήσας 
τὸν 
λαὸν 
ἐπʼ 
αὐτοὺς 
ἐστρατολόγησεν· 
αὐτόθι 
γοῦν 
ἀναιροῦνται 
μετὰ 
τοῦ 
κουρέως 
ξύλοις 
βαλλόμενοι 
καὶ 
λίθοις. 
πέμψας 
δὲ 
καὶ 
τοὺς 
υἱεῖς 
εἰς 
Σεβαστὴν 
οὖσαν 
οὐ 
πόρρω 
τῆς 
Καισαρείας 
προσέταξεν 
ἀποπνῖξαι. 
καὶ 
τελεσθέντος 
αὐτῷ 
ταχέως 
τοῦ 
προστάγματος 
τοὺς 
νεκροὺς 
εἰς 
Ἀλεξάνδρειον 
ἐκέλευσεν 
ἀνακομισθῆναι 
τὸ 
φρούριον 
συνταφησομένους 
Ἀλεξάνδρῳ 
τῷ 
μητροπάτορι. 
τὸ 
μὲν 
οὖν 
Ἀλεξάνδρου 
καὶ 
Ἀριστοβούλου 
τέλος 
τοιοῦτον. 
Ἀντιπάτρῳ 
δὲ 
ἀδήριτον 
ἔχοντι 
τὴν 
διαδοχὴν 
μῖσος 
μὲν 
ἀφόρητον 
ἐκ 
τοῦ 
ἔθνους 
ἐπεγείρεται 
πάντων 
ἐπισταμένων, 
ὅτι 
τὰς 
διαβολὰς 
τοῖς 
ἀδελφοῖς 
πάσας 
ἐπισυντάξειεν 
οὗτος, 
ὑποικούρει 
δὲ 
καὶ 
δέος 
οὐ 
μέτριον 
αὐξανομένην 
ὁρῶντι 
τὴν 
τῶν 
ἀνῃρημένων 
γενεάν· 
ἦσαν 
γὰρ 
Ἀλεξάνδρῳ 
μὲν 
ἐκ 
Γλαφύρας 
υἱεῖς 
δύο 
Τιγράνης 
καὶ 
Ἀλέξανδρος, 
Ἀριστοβούλῳ 
δʼ 
ἐκ 
Βερνίκης 
τῆς 
Σαλώμης 
Ἡρώδης 
μὲν 
καὶ 
Ἀγρίππας 
καὶ 
Ἀριστόβουλος 
υἱοί, 
θυγατέρες 
δὲ 
Ἡρωδιὰς 
καὶ 
Μαριάμμη. 
τὴν 
μὲν 
οὖν 
Γλαφύραν 
μετὰ 
τῆς 
προικὸς 
Ἡρώδης 
ἀπέπεμψεν 
εἰς 
Καππαδοκίαν, 
ὡς 
ἀνεῖλεν 
Ἀλέξανδρον, 
τὴν 
Ἀριστοβούλου 
δὲ 
Βερνίκην 
συνῴκισεν 
θείῳ 
πρὸς 
μητρὸς 
Ἀντιπάτρου· 
τὴν 
γὰρ 
Σαλώμην 
οὖσαν 
διάφορον 
ἐξοικειούμενος 
ὁ 
Ἀντίπατρος 
τοῦτον 
ἐπραγματεύσατο 
τὸν 
γάμον. 
περιῄει 
δὲ 
καὶ 
τὸν 
Φερώραν 
δώροις 
τε 
καὶ 
ταῖς 
ἄλλαις 
θεραπείαις 
καὶ 
τοὺς 
Καίσαρος 
φίλους 
οὐκ 
ὀλίγα 
πέμπων 
ἐπὶ 
Ῥώμης 
χρήματα. 
οἵ 
γε 
μὴν 
περὶ 
Σατορνῖνον 
ἐν 
Συρίᾳ 
πάντες 
ἐνεπλήσθησαν 
τῶν 
ἀπʼ 
αὐτοῦ 
δωρεῶν. 
ἐμισεῖτο 
δὲ 
διδοὺς 
πλεῖον, 
ὡς 
ἂν 
οὐκ 
ἐκ 
τοῦ 
μεγαλοψύχου 
χαριζόμενος 
ἀλλʼ 
ἀναλίσκων 
κατὰ 
δέος. 
συνέβαινεν 
δὲ 
τοὺς 
μὲν 
λαμβάνοντας 
οὐδὲν 
μᾶλλον 
εὔνους 
γίνεσθαι, 
χαλεπωτέρους 
δʼ 
ἐχθροὺς 
οἷς 
μὴ 
διδοίη. 
λαμπροτέρας 
δὲ 
καθʼ 
ἡμέραν 
ἐποιεῖτο 
τὰς 
διαδόσεις 
ὁρῶν 
τὸν 
βασιλέα 
παρʼ 
ἃς 
αὐτὸς 
ἐλπίδας 
εἶχεν 
ἐπιμελούμενον 
τῶν 
ὀρφανῶν 
καὶ 
τὴν 
ἐπὶ 
τοῖς 
ἀνῃρημένοις 
μετάνοιαν 
ἐμφαίνοντα 
διʼ 
ὧν 
ἠλέει 
τοὺς 
ἐξ 
ἐκείνων. 
Συναγαγὼν 
γάρ 
ποτε 
Ἡρώδης 
συγγενεῖς 
τε 
καὶ 
φίλους 
παραστησάμενός 
τε 
τὰ 
παιδία 
καὶ 
δακρύων 
ἐμπλήσας 
τοὺς 
ὀφθαλμοὺς 
εἶπεν· 
“ἐμὲ 
τοὺς 
μὲν 
τούτων 
πατέρας 
δαίμων 
σκυθρωπὸς 
ἀφείλετο, 
ταῦτα 
δέ 
μοι 
μετὰ 
τῆς 
φύσεως 
συνίστησιν 
ἔλεος 
ὀρφανίας. 
πειρῶμαι 
δʼ, 
εἰ 
καὶ 
πατὴρ 
ἐγενόμην 
ἀτυχέστατος, 
πάππος 
γοῦν 
γενέσθαι 
κηδεμονικώτερος 
καὶ 
μετʼ 
ἐμὲ 
ἡγεμόνας 
αὐτοῖς 
ἀπολιπεῖν 
τοὺς 
ἐμοὶ 
φιλτάτους. 
ἐγγυῶ 
δὲ 
τὴν 
μὲν 
σήν, 
ὦ 
Φερώρα, 
 θυγατέρα 
τῷ 
πρεσβυτέρῳ 
τῶν 
ἀδελφῶν 
Ἀλεξάνδρου 
παίδων, 
ἵνα 
ᾖς 
αὐτῷ 
κηδεμὼν 
ἀναγκαῖος, 
τῷ 
δὲ 
σῷ 
παιδί, 
Ἀντίπατρε, 
τὴν 
Ἀριστοβούλου 
θυγατέρα· 
γένοιο 
γὰρ 
ἂν 
οὕτω 
πατὴρ 
τῆς 
ὀρφανῆς. 
καὶ 
τὴν 
ἀδελφὴν 
αὐτῆς 
ὁ 
ἐμὸς 
Ἡρώδης 
λήψεται 
πρὸς 
μητρὸς 
ὢν 
ἀρχιερέως 
πάππου. 
τὰ 
μὲν 
οὖν 
ἐμὰ 
ταύτην 
ἐχέτω 
τὴν 
κρίσιν, 
ἣν 
διακόψῃ 
μηδεὶς 
τῶν 
ἐμὲ 
φιλούντων· 
ἐπεύχομαι 
δὲ 
καὶ 
τῷ 
θεῷ 
συναρμόσαι 
τοὺς 
γάμους 
ἐπὶ 
συμφέροντι 
τῆς 
ἐμῆς 
βασιλείας 
καὶ 
τῶν 
ἐμῶν 
ἐκγόνων 
τά 
τε 
παιδία 
ταυτὶ 
γαληνοτέροις 
ἐπιδεῖν 
ὄμμασιν 
ἢ 
τοὺς 
πατέρας 
αὐτῶν.” 
[ἐπειδὴ] 
ταῦτα 
εἰπὼν 
ἀπεδάκρυσέν 
τε 
καὶ 
τῶν 
παίδων 
συνήρμοσεν 
τὰς 
δεξιάς, 
ἔπειτα 
κατασπασάμενος 
ἕκαστον 
φιλοφρόνως 
διέλυσεν 
τὸ 
συνέδριον. 
ἐπαχνώθη 
δʼ 
εὐθὺς 
Ἀντίπατρος 
καὶ 
δῆλος 
ἦν 
ἅπασιν 
ὀδυνώμενος· 
ὑπελάμβανεν 
γὰρ 
εἶναι 
παρὰ 
τῷ 
πατρὶ 
τὴν 
τῶν 
ὀρφανῶν 
τιμὴν 
ἑαυτοῦ 
κατάλυσιν 
αὖθίς 
τε 
κινδυνεύσειν 
περὶ 
τῶν 
ὅλων, 
εἰ 
πρὸς 
Ἀρχελάῳ 
καὶ 
Φερώραν 
ὄντα 
τετράρχην 
βοηθὸν 
ἔχοιεν 
οἱ 
Ἀλεξάνδρου 
παῖδες. 
συνελογίζετο 
δὲ 
τὸ 
ἑαυτοῦ 
μῖσος 
καὶ 
τὸν 
τῶν 
ὀρφανῶν 
ἔλεον 
ἐκ 
τοῦ 
ἔθνους, 
ὅση 
τε 
σπουδὴ 
ζώντων 
καὶ 
ὅση 
μνήμη 
παρὰ 
Ἰουδαίοις 
τῶν 
διʼ 
αὐτὸν 
ἀπολωλότων 
ἦν 
ἀδελφῶν. 
ἔγνω 
δὴ 
πάντα 
τρόπον 
διακόπτειν 
τὰς 
ἐγγύας. 
Καὶ 
τὸ 
μὲν 
ὑπιέναι 
πανούργως 
ἔδεισε 
τὸν 
πατέρα 
χαλεπὸν 
ὄντα 
καὶ 
πρὸς 
τὰς 
ὑποψίας 
κινούμενον 
ὀξέως, 
ἐτόλμησεν 
δὲ 
προσελθὼν 
ἱκετεύειν 
ἄντικρυς 
μὴ 
στερίσκειν 
αὐτὸν 
ἧς 
ἠξίωσεν 
τιμῆς, 
μηδὲ 
αὐτῷ 
μὲν 
ὄνομα 
βασιλείας, 
δύναμιν 
δὲ 
ὑπάρχειν 
ἄλλοις· 
οὐ 
γὰρ 
κρατήσειν 
τῶν 
πραγμάτων, 
εἰ 
πρὸς 
Ἀρχελάῳ 
πάππῳ 
καὶ 
Φερώραν 
κηδεστὴν 
ὁ 
Ἀλεξάνδρου 
παῖς 
προσλάβοι. 
κατηντιβόλει 
δὲ 
πολλῆς 
οὔσης 
γενεᾶς 
κατὰ 
τὸ 
βασίλειον 
μεταθεῖναι 
τοὺς 
γάμους· 
ἦσαν 
γὰρ 
τῷ 
βασιλεῖ 
γυναῖκες 
μὲν 
ἐννέα, 
τέκνα 
δὲ 
ἐκ 
τούτων 
ἑπτά, 
αὐτὸς 
μὲν 
Ἀντίπατρος 
ἐκ 
Δωρίδος, 
Ἡρώδης 
δʼ 
ἐκ 
Μαριάμμης 
τῆς 
τοῦ 
ἀρχιερέως 
θυγατρός, 
Ἀντίπας 
δὲ 
καὶ 
Ἀρχέλαος 
ἐκ 
Μαλθάκης 
τῆς 
Σαμαρείτιδος, 
καὶ 
θυγάτηρ 
Ὀλυμπιάς, 
ἣν 
ὁ 
ἀδελφιδοῦς 
αὐτοῦ 
Ἰώσηπος 
εἶχεν, 
ἐκ 
δὲ 
τῆς 
Ἱεροσολυμίτιδος 
Κλεοπάτρας 
Ἡρώδης 
καὶ 
Φίλιππος, 
ἐκ 
δὲ 
Παλλάδος 
Φασάηλος. 
ἐγένοντο 
δʼ 
αὐτῷ 
καὶ 
ἄλλαι 
θυγατέρες 
Ῥωξάνη 
τε 
καὶ 
Σαλώμη, 
ἡ 
μὲν 
ἐκ 
Φαίδρας, 
ἡ 
δὲ 
ἐξ 
Ἐλπίδος. 
δύο 
δʼ 
εἶχεν 
ἀτέκνους, 
ἀνεψιάν 
τε 
καὶ 
ἀδελφιδῆν. 
χωρὶς 
δὲ 
τούτων 
δύο 
ἀδελφὰς 
Ἀλεξάνδρου 
καὶ 
Ἀριστοβούλου 
τὰς 
ἐκ 
Μαριάμμης. 
οὔσης 
δὲ 
πολυπροσώπου 
τῆς 
γενεᾶς 
ὁ 
Ἀντίπατρος 
ἐδεῖτο 
μετατεθῆναι 
τοὺς 
γάμους. 
Χαλεπῶς 
δʼ 
ὁ 
βασιλεὺς 
ἠγανάκτησεν 
καταμαθὼν 
αὐτοῦ 
τὸ 
πρὸς 
τοὺς 
ὀρφανοὺς 
ἦθος, 
ἔννοιά 
τε 
αὐτῷ 
παρέστη 
περὶ 
τῶν 
ἀνῃρημένων, 
μή 
ποτε 
κἀκεῖνοι 
γένοιντο 
τῶν 
Ἀντιπάτρου 
διαβολῶν 
ἀγώνισμα. 
τότε 
μὲν 
οὖν 
πολλὰ 
πρὸς 
ὀργὴν 
ἀποκρινάμενος 
ἀπελαύνει 
τὸν 
Ἀντίπατρον, 
αὖθις 
δὲ 
ὑπαχθεὶς 
αὐτοῦ 
ταῖς 
κολακείαις 
μεθηρμόσατο, 
καὶ 
αὐτῷ 
μὲν 
τὴν 
Ἀριστοβούλου 
συνῴκισεν 
θυγατέρα, 
τὸν 
δὲ 
υἱὸν 
αὐτοῦ 
τῇ 
Φερώρα 
θυγατρί. 
Καταμάθοι 
δʼ 
ἄν 
τις, 
ὅσον 
ἴσχυσεν 
ἐν 
τούτοις 
κολακεύων 
 Ἀντίπατρος, 
ἐκ 
τοῦ 
Σαλώμην 
ἐν 
ὁμοίοις 
ἀποτυχεῖν. 
ταύτην 
γὰρ 
δὴ 
καίπερ 
οὖσαν 
ἀδελφὴν 
καὶ 
πολλὰ 
διὰ 
Λιουίας 
τῆς 
γυναικὸς 
Καίσαρος 
ἱκετεύουσαν 
γαμηθῆναι 
τῷ 
Ἄραβι 
Συλλαίῳ, 
διωμόσατο 
μὲν 
ἐχθροτάτην 
ἕξειν, 
εἰ 
μὴ 
παύσαιτο 
τῆς 
σπουδῆς, 
τὸ 
δὲ 
τελευταῖον 
ἄκουσαν 
Ἀλεξᾷ 
τινι 
τῶν 
φίλων 
συνῴκισεν 
καὶ 
τῶν 
θυγατέρων 
αὐτῆς 
τὴν 
μὲν 
τῷ 
Ἀλεξᾶ 
παιδί, 
τὴν 
δʼ 
ἑτέραν 
τῷ 
πρὸς 
μητρὸς 
Ἀντιπάτρου 
θείῳ. 
τῶν 
δʼ 
ἐκ 
Μαριάμμης 
θυγατέρων 
ἡ 
μὲν 
ἀδελφῆς 
υἱὸν 
Ἀντίπατρον 
εἶχεν, 
ἡ 
δὲ 
ἀδελφοῦ 
Φασάηλον. 
Διακόψας 
δὲ 
τὰς 
τῶν 
ὀρφανῶν 
ἐλπίδας 
ὁ 
Ἀντίπατρος 
καὶ 
πρὸς 
τὸ 
συμφέρον 
αὐτῷ 
τὰς 
ἐπιγαμίας 
ποιησάμενος 
ὡς 
ἐπὶ 
βεβαίοις 
μὲν 
ὥρμει 
ταῖς 
ἐλπίσιν, 
προσλαβὼν 
δὲ 
τῇ 
κακίᾳ 
τὸ 
πεποιθὸς 
ἀφόρητος 
ἦν· 
τὸ 
γὰρ 
παρʼ 
ἑκάστῳ 
μῖσος 
ἀποσκευάσασθαι 
μὴ 
δυνάμενος 
ἐκ 
τοῦ 
φοβερὸς 
εἶναι 
τὴν 
ἀσφάλειαν 
ἐπορίζετο. 
συνήργει 
δὲ 
καὶ 
Φερώρας 
ὡς 
ἂν 
ἤδη 
καὶ 
βασιλεῖ 
βεβαίῳ. 
γίνεται 
δὲ 
καὶ 
γυναικῶν 
σύνταγμα 
κατὰ 
τὴν 
αὐλήν, 
ὃ 
νεωτέρους 
ἐκίνησεν 
θορύβους· 
ἡ 
γὰρ 
Φερώρα 
γυνὴ 
μετὰ 
τῆς 
μητρὸς 
καὶ 
τῆς 
ἀδελφῆς 
προσλαβοῦσα 
καὶ 
τὴν 
Ἀντιπάτρου 
μητέρα 
πολλὰ 
μὲν 
ἠσέλγαινεν 
κατὰ 
τὸ 
βασίλειον, 
ἐτόλμησεν 
δὲ 
καὶ 
τοῦ 
βασιλέως 
ὑβρίσαι 
δύο 
θυγατέρας, 
διʼ 
ἃ 
δὴ 
μάλιστα 
ταύτην 
ἐκεῖνος 
προβέβλητο· 
μισούμεναί 
γε 
μὴν 
ὑπʼ 
αὐτοῦ 
τῶν 
ἄλλων 
ἐπεκράτουν. 
μόνη 
δὲ 
τῆς 
 ὁμονοίας 
αὐτῶν 
ἀντίπαλος 
ἦν 
Σαλώμη 
καὶ 
βασιλεῖ 
διέβαλλεν 
τὴν 
σύνοδον 
ὡς 
οὐκ 
ἐπʼ 
ἀγαθῷ 
τῶν 
αὐτοῦ 
πραγμάτων 
εἴη. 
γνοῦσαι 
δʼ 
ἐκεῖναι 
τὴν 
διαβολὴν 
καὶ 
ὡς 
ἀγανακτήσειεν 
Ἡρώδης, 
τῆς 
μὲν 
φανερᾶς 
συνόδου 
καὶ 
τῶν 
φιλοφρονήσεων 
ἐπαύσαντο, 
τοὐναντίον 
δʼ 
ὑπεκρίνοντο 
καὶ 
διαφέρεσθαι 
πρὸς 
ἀλλήλας 
ἀκούοντος 
βασιλέως· 
αἷς 
συνυπεκρίνετο 
καὶ 
Ἀντίπατρος 
ἐν 
τῷ 
φανερῷ 
προσκρούων 
Φερώρᾳ. 
συνουσίαι 
δὲ 
ἦσαν 
αὐτῶν 
λάθρα 
καὶ 
κῶμοι 
νυκτερινοί, 
τήν 
τε 
ὁμόνοιαν 
ἡ 
παρατήρησις 
ἐπέτεινεν. 
ἠγνόει 
δὲ 
οὐδὲν 
Σαλώμη 
τῶν 
πραττομένων 
καὶ 
πάντα 
Ἡρώδῃ 
διήγγελλεν. 
Ἐξεκαίετο 
δʼ 
ἐκεῖνος 
εἰς 
ὀργὴν 
καὶ 
μάλιστα 
ἐπὶ 
τὴν 
Φερώρου 
γυναῖκα· 
ταύτην 
γὰρ 
πλέον 
ἡ 
Σαλώμη 
διέβαλλεν. 
ἀθροίσας 
οὖν 
συνέδριον 
τῶν 
τε 
φίλων 
καὶ 
συγγενῶν 
ἄλλα 
τε 
πολλὰ 
τῆς 
ἀνθρώπου 
κατηγόρει 
καὶ 
τὴν 
εἰς 
τὰς 
ἑαυτοῦ 
θυγατέρας 
ὕβριν, 
ὅτι 
τε 
Φαρισαίοις 
μὲν 
χορηγήσειεν 
μισθοὺς 
κατʼ 
αὐτοῦ 
καὶ 
τὸν 
ἀδελφὸν 
αὐτῷ 
κατασκευάσειεν 
πολέμιον 
ἐνδησαμένη 
φαρμάκοις. 
τελευταῖον 
δʼ 
εἰς 
Φερώραν 
ἀπέστρεφεν 
τὸν 
λόγον, 
δυοῖν 
θάτερον 

ἑλέσθαι 
λέγων, 
ἢ 
ἑαυτὸν 
ἀδελφὸν 
ἢ 
τὴν 
γυναῖκα. 
τοῦ 
δὲ 
θᾶττον 
ἀπολείψειν 
τὸ 
ζῆν 
ἢ 
τὴν 
γυναῖκα 
φήσαντος, 
οὐκ 
ἔχων 
ὅ 
τι 
χρὴ 
δρᾶν 
μετέβαινεν 
ἐπʼ 
Ἀντίπατρον, 
ᾧ 
παρήγγειλεν 
μήτε 
τῇ 
Φερώρα 
γυναικὶ 
μήτε 
αὐτῷ 
μήτʼ 
ἄλλῳ 
τινὶ 
τῶν 
ἐκείνης 
διαλέγεσθαι. 
ὁ 
δὲ 
φανερῶς 
μὲν 
οὐ 
μετέβαινεν 
τὸ 
πρόσταγμα, 
λάθρα 
δὲ 
διενυκτέρευεν 
σὺν 
ἐκείνοις. 
καὶ 
δεδοικὼς 
τὴν 
ἐπιτηροῦσαν 
Σαλώμην 
πραγματεύεται 
διὰ 
τῶν 
ἐπὶ 
τῆς 
Ἰταλίας 
φίλων 
τὴν 
εἰς 
Ῥώμην 
ἀποδημίαν 
αὑτῷ· 
γραψάντων 
γὰρ 
ἐκείνων 
δεῖν 
Ἀντίπατρον 
διὰ 
χρόνου 
πεμφθῆναι 
πρὸς 
Καίσαρα, 
 ὁ 
δὲ 
οὔ 
τι 
μελλήσας 
ἐξέπεμψεν 
θεραπείαν 
τε 
λαμπρὰν 
καὶ 
πλεῖστα 
δοὺς 
χρήματα 
τήν 
τε 
διαθήκην 
κομίζειν, 
ἐν 
ᾗ 
βασιλεὺς 
μὲν 
Ἀντίπατρος 
ἐγέγραπτο, 
Ἀντιπάτρου 
δὲ 
Ἡρώδης 
διάδοχος 
ὁ 
ἐκ 
Μαριάμμης 
τῆς 
τοῦ 
ἀρχιερέως 
θυγατρὸς 
γεγονώς. 
Ἔπλευσεν 
δὲ 
καὶ 
Συλλαῖος 
ὁ 
Ἄραψ 
ἐπὶ 
Ῥώμης, 
ἠμεληκὼς 
μὲν 
τῶν 
Καίσαρος 
προσταγμάτων, 
ἀνταγωνιούμενος 
δὲ 
πρὸς 
Ἀντίπατρον 
περὶ 
ὧν 
δεδίκαστο 
Νικολάῳ 
τάχιον. 
οὐ 
μικρὸς 
δʼ 
αὐτῷ 
καὶ 
πρὸς 
Ἀρέταν 
ἦν 
ἀγὼν 
τὸν 
ἑαυτοῦ 
βασιλέα· 
τούτου 
γὰρ 
ἄλλους 
τε 
φίλους 
ἀνῃρήκει 
καὶ 
Σόαιμον 
τῶν 
ἐν 
Πέτρᾳ 
δυνατωτάτων. 
πείσας 
δὲ 
πολλοῖς 
χρήμασιν 
Φάβατον 
τὸν 
Καίσαρος 
διοικητὴν 
ἐχρῆτο 
βοηθῷ 
καὶ 
καθʼ 
Ἡρώδου. 
πλείονα 
δὲ 
δοὺς 
Ἡρώδης 
ἀφίστησίν 
τε 
ἀπὸ 
Συλλαίου 
Φάβατον 
καὶ 
διʼ 
αὐτοῦ 
τὰ 
κελευσθέντα 
ὑπὸ 
Καίσαρος 
εἰσέπραττεν. 
ὁ 
δὲ 
μηδὲν 
ἀποδοὺς 
ἔτι 
καὶ 
κατηγόρει 
Φαβάτου 
παρὰ 
Καίσαρι, 
διοικητὴν 
εἶναι 
λέγων 
οὐ 
τῶν 
ἐκείνῳ, 
τῶν 
δὲ 
Ἡρώδῃ 
συμφερόντων. 
ἐφʼ 
οἷς 
ὀργισθεὶς 
Φάβατος, 
ἦν 
δʼ 
ἔτι 
παρὰ 
Ἡρώδῃ 
μάλιστα 
τιμώμενος, 
γίνεται 
προδότης 
Συλλαίου 
τῶν 
ἀπορρήτων 
τῷ 
τε 
βασιλεῖ 
φησιν, 
ὅτι 
Συλλαῖος 
διαφθείρειεν 
αὐτοῦ 
τὸν 
σωματοφύλακα 
Κόρινθον 
χρήμασιν, 
ὃν 
δεῖ 
φυλάττεσθαι. 
πείθεται 
δʼ 
ὁ 
βασιλεύς· 
καὶ 
γὰρ 
τέθραπτο 
μὲν 
ὁ 
Κόρινθος 
ἐν 
τῇ 
βασιλείᾳ, 
γένος 
δʼ 
ἦν 
Ἄραψ. 
συλλαμβάνει 
δʼ 
εὐθέως 
οὐκ 
αὐτὸν 
μόνον 
ἀλλὰ 
καὶ 
δύο 
ἑτέρους 
Ἄραβας 
εὑρὼν 
παρʼ 
αὐτῷ, 
τὸν 
μὲν 
φίλον 
Συλλαίου 
τὸν 
δὲ 
φύλαρχον. 
οἱ 
δὲ 
βασανιζόμενοι 
πεῖσαι 
Κόρινθον 
ὡμολόγησαν 
ἐπὶ 
πολλοῖς 
χρήμασιν 
Ἡρώδην 
ἀνελεῖν. 
οὗτοι 
μὲν 
οὖν 
ἀνακριθέντες 
καὶ 
παρὰ 
Σατορνίνῳ 
τῷ 
διέποντι 
τὴν 
Συρίαν 
ἀνεπέμφθησαν 
εἰς 
Ῥώμην. 
Ἡρώδης 
δὲ 
οὐκ 
ἀνίει 
Φερώραν 
βιαζόμενος 
ἀπαλλαγῆναι 
τῆς 
γυναικὸς 
οὐδʼ 
ἐπενόει 
μηχανὴν 
διʼ 
ἧς 
ἂν 
τιμωρήσαιτο 
τὴν 
ἄνθρωπον 
πολλὰς 
τοῦ 
μίσους 
ἔχων 
αἰτίας, 
ἕως 
ὑπεραγανακτήσας 
σὺν 
αὐτῇ 
καὶ 
τὸν 
ἀδελφὸν 
ἐκβάλλει. 
Φερώρας 
δὲ 
ἀγαπήσας 
τὴν 
ὕβριν 
ἀπαλλάσσεται 
μὲν 
εἰς 
τὴν 
ἑαυτοῦ 
τετραρχίαν 
ὀμόσας 
ὅρον 
ἕξειν 
ἕνα 
τῆς 
φυγῆς 
τὸν 
Ἡρώδου 
θάνατον 
καὶ 
μηδέποτε 
πρὸς 
ζῶντα 
ὑποστρέψειν, 
ἐπανῆλθεν 
δὲ 
οὐδὲ 
πρὸς 
νοσοῦντα 
τὸν 
ἀδελφὸν 
καίτοι 
λιπαρῶς 
μεταπεμπόμενον· 
ἐβούλετο 
γὰρ 
αὐτῷ 
τινας 
ἐντολὰς 
καταλείψειν 
ὡς 
τεθνηξόμενος. 
ἀλλʼ 
ὁ 
μὲν 
παρʼ 
ἐλπίδα 
σώζεται, 
μετʼ 
οὐ 
πολὺ 
δὲ 
νοσεῖ 
Φερώρας, 
εὑρίσκετο 
δὲ 
Ἡρώδης 
μετριώτερος· 
καὶ 
γὰρ 
ἥκει 
πρὸς 
αὐτὸν 
καὶ 
συμπαθῶς 
ἐθεράπευεν. 
οὐ 
μὴν 
ὑπερίσχυσεν 
τοῦ 
πάθους· 
μετὰ 
γὰρ 
ἡμέρας 
ὀλίγας 
ἀποθνήσκει 
Φερώρας. 
ὃν 
καίπερ 
ἀγαπήσας 
Ἡρώδης 
μέχρι 
τελευταίας 
ἡμέρας 
ὅμως 
καὶ 
αὐτὸν 
ἀνελεῖν 
ἐφημίσθη 
φαρμάκῳ. 
τόν 
γε 
μὴν 
νεκρὸν 
εἰς 
Ἱεροσόλυμα 
κομίσας 
πένθος 
τε 
μέγιστον 
ὅλῳ 
τῷ 
ἔθνει 
κατήγγειλεν 
καὶ 
κηδείας 
ἠξίωσεν 
λαμπροτάτης. 
ἕνα 
μὲν 
δὴ 
τῶν 
Ἀλεξάνδρου 
καὶ 
Ἀριστοβούλου 
φονέων 
τοιοῦτον 
περιέρχεται 
τέλος. 
Μετέβαινεν 
δʼ 
ἐπὶ 
τὸν 
αὐθέντην 
Ἀντίπατρον 
ἡ 
ποινὴ 
τὸν 
Φερώρα 
θάνατον 
ἀρχὴν 
λαβοῦσα. 
τῶν 
τούτου 
γάρ 
τινες 
ἀπελευθέρων 
κατηφεῖς 
τῷ 
βασιλεῖ 
προσελθόντες 
τὸν 
ἀδελφὸν 
αὐτοῦ 
διεφθάρθαι 
φαρμάκοις 
ἔλεγον· 
προσενεγκεῖν 
μὲν 
γὰρ 
αὐτῷ 
τι 
τὴν 
γυναῖκα 
τῶν 
οὐ 
συνήθως 
ἐσκευασμένων, 
φαγόντα 
δʼ 
εὐθέως 
 εἰς 
τὴν 
νόσον 
καταπεσεῖν. 
ἀγηοχέναι 
τε 
πρὸ 
δυοῖν 
ἡμερῶν 
τὴν 
μητέρα 
αὐτῆς 
καὶ 
τὴν 
ἀδελφὴν 
γύναιον 
ἐκ 
τῆς 
Ἀραβίας 
φαρμάκων 
ἔμπειρον, 
ὅπως 
φίλτρον 
σκευάσῃ 
τῷ 
Φερώρᾳ, 
δεδωκέναι 
δὲ 
ἀντὶ 
τούτου 
θανάσιμον 
Συλλαίου 
πραγματευσαμένου· 
τούτῳ 
γὰρ 
ἦν 
γνώριμον. 
Πληγεὶς 
οὖν 
ὁ 
βασιλεὺς 
ὑποψίαις 
πλείοσιν 
θεραπαίνας 
τε 
καί 
τινας 
τῶν 
ἐλευθέρων 
ἐβασάνιζεν. 
ἐβόα 
δέ 
τις 
ἐν 
ταῖς 
ἀλγηδόσιν 
“θεὸς 
ὁ 
γῆν 
καὶ 
οὐρανὸν 
διέπων 
μετέλθοι 
τὴν 
τούτων 
ἡμῖν 
τῶν 
κακῶν 
αἰτίαν, 
τὴν 
Ἀντιπάτρου 
μητέρα.” 
ταύτης 
τῆς 
ἀρχῆς 
ὁ 
βασιλεὺς 
λαβόμενος 
ἐπεξῄει 
πρόσω 
τὴν 
ἀλήθειαν. 
ἡ 
δὲ 
γυνὴ 
τήν 
τε 
φιλίαν 
τῆς 
Ἀντιπάτρου 
μητρὸς 
πρὸς 
Φερώραν 
καὶ 
τὰς 
ἐκείνου 
γυναῖκας 
ἐδήλου 
καὶ 
τὰς 
λαθραίας 
αὐτῶν 
συνόδους, 
ὅτι 
τε 
Φερώρας 
καὶ 
Ἀντίπατρος 
σὺν 
ἐκείναις 
πίνοιεν 
ὑποστρέφοντες 
ἀπὸ 
τοῦ 
βασιλέως 
διʼ 
ὅλης 
νυκτὸς 
μηδένα 
μήτε 
οἰκέτην 
μήτε 
θεράπαιναν 
ἐῶντες 
παρατυγχάνειν. 
μία 
δὴ 
τῶν 
ἐλευθέρων 
ταῦτα 
μηνύει. 
Τὰς 
δὲ 
δούλας 
χωρὶς 
ἑκάστην 
Ἡρώδης 
ἐβασάνιζεν. 
ἐρρήθη 
δὲ 
παρὰ 
πάσαις 
τὰ 
προειρημένα 
σύμφωνα, 
καὶ 
διότι 
κατὰ 
συνθήκην 
Ἀντίπατρος 
μὲν 
εἰς 
Ῥώμην, 
Φερώρας 
δʼ 
ὑποχωρήσειεν 
εἰς 
τὴν 
Περαίαν· 
πολλάκις 
γὰρ 
αὐτοὺς 
διαλαλεῖν, 
ὡς 
μετʼ 
Ἀλέξανδρον 
καὶ 
Ἀριστόβουλον 
ἐπʼ 
αὐτοὺς 
Ἡρώδης 
μεταβήσεται 
καὶ 
τὰς 
ἑαυτῶν 
γυναῖκας. 
οὐ 
γὰρ 
φείσεσθαι 
μετὰ 
Μαριάμμην 
καὶ 
τοὺς 
ἐξ 
ἐκείνης 
ἑτέρου 
τινός, 
ὥστε 
ἄμεινον 
εἶναι 
φεύγειν 
ὡς 
πορρωτάτω 
τοῦ 
θηρίου. 
πολλάκις 
δὲ 
ἀποδυρόμενον 
πρὸς 
τὴν 
μητέρα 
τὸν 
Ἀντίπατρον 
εἰπεῖν, 
ὡς 
αὐτὸς 
μὲν 
εἴη 
πολιὸς 
ἤδη, 
νεάζοι 
δὲ 
καθʼ 
ἡμέραν 
ὁ 
πατήρ, 
φθάσαι 
δʼ 
ἂν 
τάχα 
καὶ 
τελευτήσας 
πρὶν 
ἄρξασθαι 
βασιλείας 
ἀληθοῦς. 
εἰ 
δὲ 
καί 
ποτε 
ἐκεῖνος 
τελευτήσειεν· 
πότε 
δʼ 
ἂν 
γένοιτο 
τοῦτο; 
παντάπασιν 
αὐτῷ 
τὴν 
ἀπόλαυσιν 
τῆς 
διαδοχῆς 
γίνεσθαι 
σύντομον. 
ὑποβλαστάνειν 
δὲ 
τὰς 
τῆς 
ὕδρας 
κεφαλάς, 
τοὺς 
Ἀριστοβούλου 
καὶ 
Ἀλεξάνδρου 
παῖδας. 
ἀφῃρῆσθαι 
δʼ 
αὐτὸν 
ὑπὸ 
τοῦ 
πατρὸς 
καὶ 
τὴν 
ἐπὶ 
τέκνοις 
ἐλπίδα· 
διάδοχον 
γὰρ 
οὐ 
τῶν 
αὐτοῦ 
τινα 
παίδων 
μετὰ 
τὴν 
τελευτήν, 
ἀλλὰ 
τὸν 
ἐκ 
Μαριάμμης 
Ἡρώδην 
γεγραφέναι. 
καὶ 
κατὰ 
τοῦτό 
γε 
παντάπασιν 
παραγηρᾶν 
οἰόμενον 
αὐτοῦ 
καὶ 
διαθήκας 
μενεῖν 
κυρίας· 
αὐτὸν 
γὰρ 
προνοήσειν 
μηδένα 
τῆς 
γενεᾶς 
ἀπολιπεῖν. 
ὄντα 
γε 
μὴν 
τῶν 
πώποτε 
πατέρων 
μισοτεκνότατον 
Ἡρώδην 
πολὺ 
μᾶλλον 
εἶναι 
μισάδελφον· 
δοῦναι 
γοῦν 
αὐτῷ 
πρῴην 
ἑκατὸν 
τάλαντα 
ἐπὶ 
τῷ 
μὴ 
διαλέγεσθαι 
Φερώρᾳ. 
τοῦ 
δὲ 
εἰπόντος 
“τί 
γὰρ 
αὐτὸν 
ἐβλάπτομεν;” 
ἀποκρίνασθαι 
τὸν 
Ἀντίπατρον 
“εἴθε 
πάντα 
ἡμᾶς 
ἀφελόμενος 
γυμνοὺς 
ἐάσειεν 
ζῶντας. 
ἀλλʼ 
ἀμήχανον 
ἐκφυγεῖν 
οὕτω 
φονικὸν 
θηρίον, 
παρʼ 
ᾧ 
μηδὲ 
φιλεῖν 
τινας 
ἔξεστι 
φανερῶς. 
λάθρα 
γοῦν 
νῦν 
ἀλλήλοις 
σύνεσμεν, 
ἐξέσται 
δὲ 
φανερῶς, 
ἐὰν 
σχῶμέν 
ποτε 
ἀνδρῶν 
φρόνημα 
καὶ 
χεῖρας.” 
Ταῦτʼ 
ἔλεγον 
αἱ 
βασανιζόμεναι, 
καὶ 
ὅτι 
Φερώρας 
βουλεύσαιτο 
φυγεῖν 
μετʼ 
αὐτῶν 
εἰς 
Πέτραν. 
ἐπίστευσεν 
δʼ 
Ἡρώδης 
πᾶσιν 
τοῖς 
λεγομένοις 
ἐκ 
τῶν 
ἑκατὸν 
ταλάντων· 
μόνῳ 
γὰρ 
Ἀντιπάτρῳ 
διείλεκτο 
περὶ 
αὐτῶν. 
ἀποσκήπτει 
δʼ 
εἰς 
πρώτην 
ὁ 
θυμὸς 
Δωρίδα 
τὴν 
Ἀντιπάτρου 
μητέρα· 
καὶ 
γυμνώσας 
αὐτὴν 
παντὸς 
οὗ 
δεδώρητο 
κόσμου, 
πολλῶν 
δʼ 
ἦν 
ταλάντων, 
ἐκβάλλει 
δεύτερον. 
τὰς 
δὲ 
Φερώρου 
γυναῖκας 
ἀπὸ 
τῶν 
βασάνων 
ἐτημέλει 
διηλλαγμένος. 
ἐπτόητο 
δὲ 
τῷ 
φόβῳ 
καὶ 
πρὸς 
πᾶσαν 
ὑπόνοιαν 
ἐξερριπίζετο 
πολλούς 
τε 
τῶν 
οὐκ 
αἰτίων 
εἷλκεν 
εἰς 
βασάνους 
δεδοικώς, 
μή 
τινα 
τῶν 
αἰτίων 
παραλίπῃ. 
Κἀν 
τούτῳ 
τρέπεται 
πρὸς 
τὸν 
Σαμαρείτην 
Ἀντίπατρον, 
ὃς 
ἦν 
ἐπίτροπος 
Ἀντιπάτρου. 
βασανίζων 
δὲ 
αὐτὸν 
ἤκουσεν 
ὅτι 
μετεπέμψατο 
μὲν 
Ἀντίπατρος 
ἐξ 
Αἰγύπτου 
δηλητήριον 
φάρμακον 
ἐπʼ 
αὐτὸν 
διά 
τινος 
τῶν 
ἑταίρων 
Ἀντιφίλου, 
λάβοι 
δὲ 
παρʼ 
ἐκείνου 
Θευδίων 
ὁ 
θεῖος 
Ἀντιπάτρου 
καὶ 
παραδοίη 
Φερώρᾳ· 
τούτῳ 
γὰρ 
ἐντείλασθαι 
τὸν 
Ἀντίπατρον 
Ἡρώδην 
ἀνελεῖν 
ἕως 
αὐτός 
ἐστιν 
ἐν 
Ῥώμῃ 
τῆς 
ὑπονοίας 
κεχωρισμένος· 
Φερώραν 
δὲ 
τῇ 
γυναικὶ 
παραθέσθαι 
τὸ 
φάρμακον. 
ταύτην 
ὁ 
βασιλεὺς 
μεταπεμψάμενος 
αὐτίκα 
τὸ 
ληφθὲν 
ἐκέλευσεν 
κομίζειν. 
ἡ 
δʼ 
ἔξεισι 
μὲν 
ὡς 
κομιοῦσα, 
ῥίπτει 
δʼ 
ἑαυτὴν 
ἀπὸ 
τοῦ 
τέγους 
τόν 
τε 
ἔλεγχον 
καὶ 
τὴν 
ἐκ 
τοῦ 
βασιλέως 
αἰκίαν 
φθάνουσα· 
προνοίᾳ 
δʼ, 
ὡς 
ἔοικεν, 
θεοῦ 
μετιόντος 
 Ἀντίπατρον 
οὐκ 
ἐπὶ 
κεφαλὴν 
ἀλλʼ 
ἐπὶ 
θάτερα 

πεσοῦσα 
διασώζεται. 
κομισθεῖσαν 
δʼ 
αὐτὴν 
ὁ 
βασιλεὺς 
ἀνακτησάμενος, 
κεκάρωτο 
γὰρ 
ἀπὸ 
τοῦ 
πτώματος, 
ἠρώτα 
διʼ 
ἣν 
αἰτίαν 
ῥίψειεν 
ἑαυτήν, 
εἰ 
μὲν 
εἴποι 
τἀληθές, 

ἀφήσειν 
πάσης 
τιμωρίας 
ἐπομνύμενος, 
εἰ 
δʼ 
ὑποστείλαιτο, 
δαπανήσειν 
αὐτῆς 
ἐν 
βασάνοις 
τὸ 
σῶμα 
καὶ 
μηδὲ 
τάφῳ 
καταλείψειν. 
Πρὸς 
ταῦθʼ 
ἡ 
γυνὴ 
μικρὸν 
διαλιποῦσα 
“καὶ 
τί 
γάρ, 
εἶπεν, 
ἔτι 
φείδομαι 
τῶν 
ἀπορρήτων 
Φερώρα 
τεθνεῶτος 
ἢ 
σώζουσα 
τὸν 
ἀπολέσαντα 
πάντας 
ἡμᾶς 
Ἀντίπατρον; 
ἄκουε, 
βασιλεῦ, 
καὶ 
μετὰ 
σοῦ 
θεὸς 
ὁ 
μάρτυς 
ἐμοὶ 
τῆς 
ἀληθείας 
πλανηθῆναι 
μὴ 
δυνάμενος· 
ὅτε 
ἀποθνήσκοντι 
Φερώρᾳ 
παρεκαθέζου 
δεδακρυμένος, 
τότε 
με 
προσκαλεσάμενος 
ἐκεῖνος 
“ἦ 
πολύ 
γε, 
ἔφη, 
ὦ 
γύναι, 
τῆς 
εἰς 
ἐμαυτὸν 
διανοίας 
τοῦ 
ἀδελφοῦ 
διήμαρτον, 
τὸν 
οὕτως 
στέργοντα 
μισήσας 
καὶ 
κτεῖναι 
βουλευσάμενος 
τὸν 
οὕτως 
ἐπʼ 
ἐμοὶ 
μηδὲ 
τεθνεῶτί 
πω 
συγχεόμενον. 
ἀλλʼ 
ἐγὼ 
μὲν 
ἀπέχω 
τῆς 
ἀσεβείας 
τὸ 
ἐπιτίμιον, 
σὺ 
δʼ 
ὃ 
φυλάσσεις 
κατʼ 
αὐτοῦ 
φάρμακον 
ὑπʼ 
Ἀντιπάτρου 
καταλειφθὲν 
ἡμῖν 
φέρε 
καὶ 
βλέποντός 
μου 
ταχέως 
ἀφάνισον, 
ἵνα 
μὴ 
καὶ 
καθʼ 
ᾅδου 
φέροιμι 
τὸν 
ἀλάστορα.” 
καὶ 
κελεύσαντος 
ἐκόμισα 
καὶ 
πλεῖστον 
μὲν 
εἰς 
τὸ 
πῦρ 
ὁρῶντος 
αὐτοῦ 
κατεκένωσα, 
βραχὺ 
δὲ 
ἐμαυτῇ 
πρὸς 
τὰ 
ἄδηλα 
καὶ 
τὸν 
ἐκ 
σοῦ 
φόβον 
ἐτήρησα.” 
Ταῦτʼ 
εἰποῦσα 
προκομίζει 
τὴν 
πυξίδα 
παντάπασιν 
ἔχουσαν 
τοῦ 
φαρμάκου 
βραχύ. 
βασιλεὺς 
δʼ 
ἐπὶ 
τὴν 
μητέρα 
τὴν 
Ἀντιφίλου 
καὶ 
τὸν 
ἀδελφὸν 
τὰς 
βασάνους 
μετέφερεν, 
κἀκεῖνοι 
τὸν 
Ἀντίφιλον 
κομίσαι 
τε 
ἀπʼ 
Αἰγύπτου 
τὴν 
πυξίδα 
ὡμολόγουν 
καὶ 
λαβεῖν 
παρʼ 
 ἀδελφοῦ 
τὸ 
φάρμακον 
ἔφασκον 
ἰατρεύοντος 
ἐν 
Ἀλεξανδρείᾳ. 
περιιόντες 
δὲ 
οἱ 
Ἀλεξάνδρου 
καὶ 
Ἀριστοβούλου 
δαίμονες 
ἅπαν 
τὸ 
βασίλειον 
ἐρευνηταί 
τε 
καὶ 
μηνυταὶ 
τῶν 
ἀδήλων 
ἐγίνοντο 
τούς 
τε 
πορρωτάτω 
τῆς 
ὑποψίας 
ὄντας 
ἔσυρον 
εἰς 
τοὺς 
ἐλέγχους. 
εὑρίσκεται 
γοῦν 
καὶ 
ἡ 
τοῦ 
ἀρχιερέως 
θυγάτηρ 
Μαριάμμη 
τῆς 
ἐπιβουλῆς 
συνίστωρ· 
βασανιζόμενοι 
γὰρ 
τοῦτʼ 
ἀπέδειξαν 
αὐτῆς 
οἱ 
ἀδελφοί. 
βασιλεὺς 
δὲ 
τῆς 
μητρῴας 
τόλμης 
καὶ 
τὸν 
υἱὸν 
ἠμύνατο· 
τὸν 
γοῦν 
ἐξ 
αὐτῆς 
Ἡρώδην 
ὄντα 
διάδοχον 
Ἀντιπάτρου 
τῆς 
διαθήκης 
ἐξήλειψεν. 
Ἐπὶ 
τούτοις 
καὶ 
Βάθυλλος 
εἰς 
τοὺς 
ἐλέγχους 
συνέδραμεν, 
ἡ 
τελευταία 
πίστις 
τῶν 
Ἀντιπάτρῳ 
βεβουλευμένων· 
ἦν 
μὲν 
γὰρ 
ἀπελεύθερος 
αὐτοῦ, 
κομίζων 
δʼ 
ἧκεν 
ἄλλο 
δηλητήριον 
ἰοὺς 
ἀσπίδων 
καὶ 
χυλοὺς 
ἑτέρων 
ἑρπετῶν, 
ἵνα 
εἰ 
τὸ 
πρῶτον 
ἀσθενήσει 
φάρμακον, 
τούτῳ 
Φερώρας 
μετὰ 
τῆς 
γυναικὸς 
ὁπλίσαιτο 
κατὰ 
τοῦ 
βασιλέως. 
πάρεργον 
δὲ 
τῆς 
ἐπὶ 
τὸν 
πατέρα 
τόλμης 
ἐκόμιζεν 
τὰς 
κατὰ 
τῶν 
ἀδελφῶν 
ἐσκευωρημένας 
ἐπιστολὰς 
ὑπʼ 
Ἀντιπάτρου· 
ἦσαν 
γὰρ 
Ἀρχέλαος 
καὶ 
Φίλιππος 
βασιλέως 
παῖδες 
ἐπὶ 
Ῥώμης 
παιδευόμενοι 
μειράκιά 
τε 
ἤδη 
καὶ 
φρονήματος 
μεστοί. 
τούτους 
ἐπανακύπτοντας 
αὐτοῦ 
ταῖς 
ἐλπίσιν 
ἀποσκευάσασθαι 
σπεύδων 
Ἀντίπατρος 
ἃς 
μὲν 
πλάττεται 
κατʼ 
αὐτῶν 
ἐπιστολὰς 
ἐξ 
ὀνόματος 
τῶν 
ἐπὶ 
Ῥώμης 
φίλων, 
οὓς 
δὲ 
ἔπειθεν 
γράψαι 
διαφθείρας 
χρήμασιν, 
ὡς 
πολλὰ 
μὲν 
βλασφημοῖεν 
τὸν 
πατέρα, 
φανερῶς 
δὲ 
Ἀλέξανδρον 
καὶ 
Ἀριστόβουλον 
ὀδύροιντο, 
πρὸς 
δὲ 
τὴν 
μετάκλησιν 
ἀγανακτοῖεν· 
ἤδη 
δʼ 
αὐτοὺς 
ὁ 
πατὴρ 
μετεπέμπετο, 
καὶ 
τοῦτο 
ἦν 
τὸ 
μάλιστα 
ταράσσον 
Ἀντίπατρον. 
Ἔτι 
δὲ 
καὶ 
πρὸ 
τῆς 
ἀποδημίας 
ἐν 
Ἰουδαίᾳ 
μένων 
τοιαύτας 
κατʼ 
αὐτῶν 
ἐπὶ 
Ῥώμης 
ἠγόραζεν 
ἐπιστολὰς 
προσιών 
τε 
ὡς 
ἀνύποπτος 
εἴη 
τῷ 
πατρὶ 
περὶ 
τῶν 
ἀδελφῶν 
ἀπελογεῖτο, 
τὰ 
μὲν 
ψευδῆ 
λέγων 
εἶναι 
τῶν 
γραφομένων, 
ἃ 
δὲ 
νεότητος 
ἁμαρτήματα. 
τηνικαῦτά 
γε 
μὴν 
τοῖς 
γράφουσιν 
κατὰ 
τῶν 
ἀδελφῶν 
πλεῖστα 
δοὺς 
χρήματα 
συμφύρειν 
ἐπειρᾶτο 
τὸν 
ἔλεγχον, 
ἐσθῆτάς 
τε 
πολυτελεῖς 
καὶ 
στρωμνὰς 
ποικίλας 
ἐκπώματά 
τε 
ἀργυρᾶ 
καὶ 
χρυσᾶ 
συνωνούμενος 
ἄλλα 
τε 
πολλὰ 
τῶν 
κειμηλίων, 
ἵνα 
τῷ 
πλήθει 
τῆς 
εἰς 
ταῦτα 
δαπάνης 
τοὺς 
εἰς 
ἐκεῖνα 
μισθοὺς 
ἐγκαταγράψῃ· 
διακόσια 
γοῦν 
ἀναλώματος 
ἀνήνεγκεν 
τάλαντα, 
καὶ 
τούτων 
μεγίστη 
πρόφασις 
ἦν 
ἡ 
πρὸς 
Συλλαῖον 
δίκη. 
πάντων 
δʼ 
αὐτοῦ 
τότε 
καὶ 
τῶν 
βραχυτέρων 
ἐν 
τῷ 
μείζονι 
κακῷ 
διακαλυφθέντων, 
ὅθʼ 
αἱ 
μὲν 
βάσανοι 
πᾶσαι 
τὴν 
πατροκτονίαν, 
αἱ 
δʼ 
ἐπιστολαὶ 
δευτέρας 
ἀδελφοκτονίας 
κεκράγεσαν, 
ὅμως 
οὐδεὶς 
τῶν 
εἰς 
Ῥώμην 
ἀφικνουμένων 
ἀπήγγειλεν 
αὐτῷ 
τὰς 
ἐν 
Ἰουδαίᾳ 
τύχας 
καίτοι 
μεταξὺ 
τῶν 
ἐλέγχων 
καὶ 
τῆς 
ἐπανόδου 
διελθόντων 
ἑπτὰ 
μηνῶν· 
τοσοῦτον 
πρὸς 
αὐτὸν 
ἐκ 
πάντων 
μῖσος 
ἦν. 
τάχα 
καὶ 
τοὺς 
ἀπαγγέλλειν 
προῃρημένους 
οἱ 
τῶν 
ἀνῃρημένων 
δαίμονες 
ἀδελφῶν 
ἐφίμουν· 
γράφει 
γοῦν 
ἀπὸ 
Ῥώμης 
ἄφιξιν 
ἑαυτοῦ 
ταχεῖαν 
εὐαγγελιζόμενος, 
καὶ 
ὡς 
ὑπὸ 
Καίσαρος 
μετὰ 
τιμῆς 
ἀπολυθείη. 
Ὁ 
βασιλεὺς 
δὲ 
εἰς 
χεῖρας 
λαβεῖν 
σπεύδων 
τὸν 
ἐπίβουλον 
καὶ 
δεδοικὼς 
μή 
ποτε 
προγνοὺς 
φυλάξηται, 
διʼ 
ἐπιστολῆς 
ἀνθυπεκρίνετο 
τά 
τε 
ἄλλα 
φιλοφρονούμενος 
καὶ 
σπεύδειν 
παρακαλῶν· 
θήσεσθαι 
 γὰρ 
αὐτοῦ 
καὶ 
τὰς 
πρὸς 
τὴν 
μητέρα 
μέμψεις 
ἐπειχθέντος· 
οὐ 
γὰρ 
ἠγνόει 
τὴν 
ἐκβολὴν 
τῆς 
μητρὸς 
Ἀντίπατρος. 
πρότερον 
μὲν 
οὖν 
εἰλήφει 
τὴν 
περὶ 
τῆς 
Φερώρα 
τελευτῆς 
ἐπιστολὴν 
ἐν 
Τάραντι 
καὶ 
μέγιστον 
ἐποιήσατο 
πένθος, 
ὅ 
τινες 
ὡς 
ἐπὶ 
θείῳ 
καθύμνουν, 
ἦν 
δʼ, 
ὡς 
ἔοικεν, 
ἐπὶ 
διαμαρτίᾳ 
τῆς 
ἐπιβουλῆς 
ἡ 
σύγχυσις 
καὶ 
οὐ 
Φερώραν 
κλαίοντος, 
ἀλλὰ 
τὸν 
ὑπηρέτην· 
ἤδη 
δὲ 
καὶ 
φόβος 
ἐπῄει 
τις 
αὐτὸν 
τῶν 
τετελεσμένων, 
μή 
ποτε 
φωραθείη 
τὸ 
φάρμακον. 
τότε 
δʼ 
ἐν 
Κιλικίᾳ 
λαβὼν 
ἣν 
προειρήκαμεν 
παρὰ 
τοῦ 
πατρὸς 
ἐπιστολὴν 
παραχρῆμα 
μὲν 
ἔσπευδεν, 
ὡς 
δὲ 
εἰς 
Κελένδεριν 
κατέπλει, 
λαμβάνει 
τις 
αὐτὸν 
ἔννοια 
τῶν 
περὶ 
τὴν 
μητέρα 
κακῶν 
προμαντευομένης 
ἤδη 
καὶ 
καθʼ 
ἑαυτὴν 
τῆς 
ψυχῆς. 
οἱ 
μὲν 
οὖν 
προμηθέστεροι 
τῶν 
φίλων 
συνεβούλευον 
μὴ 
πρότερον 
ἐμπίπτειν 
τῷ 
πατρὶ 
πρὶν 
πυθέσθαι 
σαφῶς 
διʼ 
ἃς 
αἰτίας 
ἐξέβαλεν 
αὐτοῦ 
τὴν 
μητέρα· 
δεδιέναι 
γάρ, 
μή 
ποτε 
προσθήκη 
γένοιτο 
τῶν 
κατʼ 
ἐκείνης 
διαβολῶν. 
οἱ 
δὲ 
ἀσκεπτότεροι 
καὶ 
τὴν 
πατρίδα 
σπεύδοντες 
ἰδεῖν 
μᾶλλον 
ἢ 
τὸ 
συμφέρον 
Ἀντιπάτρῳ 
σκοποῦντες, 
ἐπείγεσθαι 
παρῄνουν 
καὶ 
μὴ 
τῇ 
μελλήσει 
παρασχεῖν 
τῷ 
πατρὶ 
μὲν 
ὑποψίαν 
φαύλην, 
τοῖς 
διαβάλλουσι 
δὲ 
ἀφορμήν· 
καὶ 
γὰρ 
νῦν, 
εἴ 
τι 
κεκίνηται 
κατʼ 
αὐτοῦ, 
παρὰ 
τὴν 
ἀπουσίαν 
γέγονεν· 
μηδὲ 
γὰρ 
ἂν 
τολμῆσαι 
παρόντος· 
ἄτοπον 
δʼ 
εἶναι 
διʼ 
ἀδήλους 
ὑποψίας 
προδήλων 
ἀγαθῶν 
στερίσκεσθαι, 
καὶ 
μὴ 
θᾶττον 
ἀποδοῦναι 
μὲν 
ἑαυτὸν 
τῷ 
πατρί, 
κομίσασθαι 
δὲ 
τὴν 
βασιλείαν 
ἐπʼ 
αὐτῷ 
μόνῳ 
σαλεύουσαν. 
πείθεται 
τούτοις, 
ἐνῆγεν 
γὰρ 
τὸ 
δαιμόνιον, 
καὶ 
διαπεράσας 
εἰς 
τὸν 
Σεβαστὸν 
λιμένα 
τῆς 
Καισαρείας 
κατάγεται. 
Παρυπήντησεν 
δʼ 
αὐτῷ 
παρὰ 
δόξαν 
ἐρημία 
πολλὴ 
πάντων 
ἐκτρεπομένων 
καὶ 
μηδενὸς 
προσιέναι 
τολμῶντος· 
ἐμισεῖτο 
μὲν 
γὰρ 
 ἐπίσης, 
καὶ 
τότε 
φανῆναι 
τὸ 
μῖσος 
ἔσχεν 
παρρησίαν, 
πολλοὺς 
δὲ 
ὁ 
ἐκ 
τοῦ 
βασιλέως 
φόβος 
ἀπέστρεψεν, 
ἐπειδὴ 
πᾶσα 
πόλις 
ἤδη 
τῆς 
κατʼ 
Ἀντιπάτρου 
φήμης 
πεπλήρωτο 
καὶ 
μόνος 
ἠγνόει 
τὰ 
κατʼ 
αὐτὸν 
Ἀντίπατρος· 
οὔτε 
δὲ 
προεπέμφθη 
λαμπρότερόν 
τις 
ἐκείνου 
πλέοντος 
ἐπὶ 
Ῥώμης 
οὔτε 
ἀτιμότερον 
ὑπεδέχθη. 
ὁ 
δὲ 
ἤδη 
μὲν 
ἐνενόει 
τὰς 
οἴκοι 
συμφοράς, 
ἔτι 
δὲ 
ἐκ 
πανουργίας 
ὑπεκρύπτετο 
καὶ 
τῷ 
δέει 
τεθνηκὼς 
ἔνδοθεν 
σοβαρὸς 
εἶναι 
τὸ 
πρόσωπον 
ἐβιάζετο. 
φυγὴ 
δʼ 
οὐκέτι 
ἦν 
οὐδʼ 
ἐκ 
τῶν 
περιεχόντων 
ἀνάδυσις, 
καὶ 
σαφὲς 
μὲν 
οὐδὲ 
ἐκεῖ 
τι 
τῶν 
οἴκοθεν 
ἀπηγγέλλετο 
διὰ 
τὴν 
ἐκ 
τοῦ 
βασιλέως 
ἀπειλήν, 
ὑπελείπετο 
δὲ 
ἐλπὶς 
ἱλαρωτέρα, 
τάχα 
μὲν 
μηδὲν 
πεφωρᾶσθαι, 
τάχα 
δʼ, 
εἴ 
τι 
καὶ 
πεφώραται, 
διασκευάσειν 
ἀναιδείᾳ 
καὶ 
δόλοις, 
ἅπερ 
ἦν 
αὐτῷ 
μόνα 
τὰ 
τῆς 
σωτηρίας 
ἐφόδια. 
Φραξάμενος 
οὖν 
αὐτοῖς 
ἧκεν 
εἰς 
τὸ 
βασίλειον 
δίχα 
τῶν 
φίλων· 
οὗτοι 
γὰρ 
ὑβρισθέντες 
ἐπὶ 
τοῦ 
πρώτου 
πυλῶνος 
εἴρχθησαν· 
ἔτυχεν 
δʼ 
ἔνδον 
ὢν 
Οὔαρος 
ὁ 
τῆς 
Συρίας 
ἡγεμών. 
ὁ 
δὲ 
εἴσεισι 
πρὸς 
τὸν 
πατέρα 
καὶ 
τῇ 
τόλμῃ 
παρακροτήσας 
ἑαυτὸν 
ἤγγιζεν 
ὡς 
ἀσπασόμενος. 
κἀκεῖνος 
τὰς 
χεῖρας 
προβαλὼν 
καὶ 
τὴν 
κεφαλὴν 
παρακλίνας, 
“ἔστιν, 
ἐξεβόησεν, 
καὶ 
τοῦτο 
πατροκτόνου 
τὸ 
περιπλέκεσθαί 
μοι 
θέλειν 
ἐν 
τηλικαύταις 
αἰτίαις 
ὄντα. 
φθείρου, 
δυσσεβεστάτη 
κεφαλή, 
μηδέ 
μου 
ψαύσῃς 
πρὶν 
ἀποσκευάσασθαι 
τὰ 
ἐγκλήματα. 
δίδωμι 
δέ 
σοι 
δικαστήριον 
καὶ 
δικαστὴν 
εὐκαίρως 
ἥκοντα 
Οὔαρον. 
ἴθι 
καὶ 
σκέπτου 
τὴν 
ἀπολογίαν 
εἰς 
αὔριον· 
παρέχω 
γάρ 
σου 
καιρὸν 
τοῖς 
πανουργεύμασιν.” 
πρὸς 
ταῦτα 
μηδὲν 
ὑπʼ 
ἐκπλήξεως 
ἀποκρίνασθαι 
δυνηθεὶς 
αὐτὸς 
ὑπέστρεψεν, 
παραγενόμεναι 
δὲ 
πρὸς 
αὐτὸν 
ἐκδιηγήσαντο 
πάντας 
τοὺς 
ἐλέγχους 
ἥ 
τε 
μήτηρ 
καὶ 
ἡ 
γυνή. 
καὶ 
τότε 
μὲν 
ἀνανήψας 
ἐν 
σκέψει 
τῆς 
ἀπολογίας 
ἦν. 
Τῇ 
δʼ 
ἐπιούσῃ 
συνέδριον 
μὲν 
ὁ 
βασιλεὺς 
ἀθροίζει 
τῶν 
συγγενῶν 
καὶ 
φίλων, 
εἰσκαλεῖ 
δὲ 
καὶ 
τοὺς 
Ἀντιπάτρου 
φίλους. 
προκαθέζεται 
δὲ 
αὐτὸς 
ἅμα 
Οὐάρῳ 
καὶ 
τοὺς 
μηνυτὰς 
πάντας 
ἐκέλευσεν 
εἰσαγαγεῖν, 
ἐν 
οἷς 
εἰσήχθησαν 
καὶ 
τῆς 
Ἀντιπάτρου 
μητρὸς 
οἰκέται 
τινὲς 
οὐ 
πρὸ 
πολλοῦ 
συνειλημμένοι, 
κομίζοντες 
γράμματα 
παρʼ 
αὐτῆς 
πρὸς 
τὸν 
υἱὸν 
τοιάδε· 
“ἐπεὶ 
πεφώραται 
πάντα 
ἐκεῖνα 
τῷ 
πατρί 
σου, 
μὴ 
παραγίνου 
πρὸς 
αὐτόν, 
ἂν 
μή 
τινα 
πορίσῃ 
παρὰ 
τοῦ 
Καίσαρος 
δύναμιν.” 
τούτων 
σὺν 
τοῖς 
ἄλλοις 
εἰσηγμένων 
Ἀντίπατρος 
εἰσέρχεται 
καὶ 
πεσὼν 
πρηνὴς 
πρὸ 
τῶν 
ποδῶν 
τοῦ 
πατρός, 
“ἱκετεύω, 
πάτερ, 
ἔφη, 
μηδέν 
μου 
προκατεγνωκέναι, 
παρασχεῖν 
δέ 
μοι 
τὰς 
ἀκοὰς 
ἀκεραίους 
εἰς 
τὴν 
ἀπολογίαν· 
ἀποδείξω 
γὰρ 
ἐμαυτὸν 
καθαρόν, 
ἂν 
σὺ 
θέλῃς.” 
Ὁ 
δʼ 
αὐτῷ 
σιγᾶν 
ἐγκραγὼν 
πρὸς 
τὸν 
Οὔαρον 
εἶπεν· 
“ἀλλʼ 
ὅτι 
μὲν 
καὶ 
σύ, 
Οὔαρε, 
καὶ 
πᾶς 
δικαστὴς 
ὅσιος 
Ἀντίπατρον 
ἐξώλη 
κρινεῖ, 
πέπεισμαι. 
δέδοικα 
δέ, 
μὴ 
κἀμοῦ 
μισήσῃς 
τὴν 
τύχην 
κἀμὲ 
κρίνῃς 
πάσης 
ἄξιον 
συμφορᾶς 
τοιούτους 
υἱοὺς 
γεγεννηκότα. 
χρὴ 
δέ 
με 
διὰ 
τοῦτο 
ἐλεεῖσθαι 
πλέον, 
ὅτι 
πρὸς 
οὕτω 
μιαροὺς 
καὶ 
φιλοστοργότατος 
πατὴρ 
ἐγενόμην. 
τοὺς 
μὲν 
γὰρ 
προτέρους 
βασιλείας 
τε 
ἔτι 
νέους 
ἀξιώσας 
καὶ 
πρὸς 
τοῖς 
 ἐν 
Ῥώμῃ 
τροφείοις 
φίλους 
Καίσαρος, 
ζηλωτοὺς 
δὲ 
ποιήσας 
βασιλεῦσιν 
ἑτέροις, 
εὗρον 
ἐπιβούλους, 
οἳ 
τεθνήκασι 
τὸ 
πλέον 
Ἀντιπάτρῳ· 
νέῳ 
γὰρ 
ὄντι 
καὶ 
διαδόχῳ 
τούτῳ 
μάλιστα 
τὴν 
ἀσφάλειαν 
ἐποριζόμην. 
τὸ 
δὲ 
μιαρὸν 
τοῦτο 
θηρίον 
τῆς 
ἐμῆς 
ὑπερεμπλησθὲν 
ἀνεξικακίας 
ἤνεγκεν 
κατʼ 
ἐμοῦ 
τὸν 
κόρον· 
ἔδοξα 
γὰρ 
αὐτῷ 
πολὺν 
ζῆν 
χρόνον, 
καὶ 
τὸ 
ἐμὸν 
γῆρας 
ἐβαρύνθη 
βασιλεύς 
τε 
οὐχ 
ὑπέμεινεν 
εἰ 
μὴ 
διὰ 
πατροκτονίας 
γενέσθαι, 
δίκαια 
γοῦν 
βουλευσάμενος, 
ὅτι 
καταγαγὼν 
αὐτὸν 
ἀπὸ 
τῆς 
χώρας 
ἀπερριμμένον 
καὶ 
παρωσάμενος 
τοὺς 
ἐκ 
βασιλίδος 
μοι 
γεγενημένους 
ἀπέδειξα 
τῆς 
ἀρχῆς 
διάδοχον. 
ἐξομολογοῦμαί 
σοι, 
Οὔαρε, 
τὴν 
ἐμαυτοῦ 
φρενοβλάβειαν· 
ἐγὼ 
τοὺς 
υἱοὺς 
ἐκείνους 
κατʼ 
ἐμαυτοῦ 
παρώξυνα 
δικαίας 
αὐτῶν 
ἀποκόψας 
ἐλπίδας 
διʼ 
Ἀντίπατρον. 
καὶ 
τί 
μὲν 
ἐκείνους 
εὐεργέτησα 
τηλικοῦτον, 
ἡλίκον 
τοῦτον; 
ᾧ 
γε 
ζῶν 
μὲν 
ὀλίγου 
δεῖν 
παρεχώρησα 
τῆς 
ἐξουσίας, 
φανερῶς 
δὲ 
ταῖς 
διαθήκαις 
ἐνέγραψα 
τῆς 
ἀρχῆς 
διάδοχον 
καὶ 
πρόσοδον 
μὲν 
ἰδίᾳ 
πεντήκοντα 
ταλάντων 
ἔνειμα, 
τῶν 
δʼ 
ἐμῶν 
ἐχορήγησα 
χρημάτων 
ἀνέδην, 
πλέοντι 
δὲ 
νῦν 
εἰς 
Ῥώμην 
ἔδωκα 
τριακόσια 
τάλαντα, 
Καίσαρι 
δʼ 
ἐξ 
ὅλης 
τῆς 
γενεᾶς 
μόνον 
ὡς 
σωτῆρα 
τοῦ 
πατρὸς 
παρεθέμην. 
τί 
δʼ 
ἐκεῖνοι 
τοιοῦτον 
ἠσέβησαν, 
οἷον 
Ἀντίπατρος; 
ἢ 
τίς 
ἔλεγχος 
ἠνέχθη 
κατʼ 
αὐτῶν, 
ἡλίκος 
ἀποδείκνυσιν 
τοῦτον 
ἐπίβουλον; 
ἀλλὰ 
φθέγγεσθαί 
τι 
τετόλμηκεν 
ὁ 
πατροκτόνος 
καὶ 
πάλιν 
δόλοις 
τὴν 
ἀλήθειαν 
ἐπικαλύψειν 
ἐλπίζει. 
Οὔαρε, 
σοὶ 
φυλακτέον· 
ἐγὼ 
γὰρ 
οἶδα 
τὸ 
θηρίον 
καὶ 
προορῶμαι 
τὴν 
μέλλουσαν 
ἀξιοπιστίαν 
καὶ 
τὸν 
ἐπίπλαστον 
 ὀλοφυρμόν· 
οὗτός 
ἐστιν 
ὁ 
παραινῶν 
ἐμοί 
ποτε 
φυλάττεσθαι 
ζῶντα 
Ἀλέξανδρον 
καὶ 
μὴ 
πᾶσιν 
πιστεύειν 
τὸ 
σῶμα· 
οὗτος 
ὁ 
μέχρι 
τῆς 
κοίτης 
εἰσάγων 
καὶ 
μή 
μέ 
τις 
ἐνεδρεύοι 
περιβλέπων· 
οὗτος 
ὁ 
ταμίας 
τῶν 
ὕπνων 
καὶ 
χορηγὸς 
τῆς 
ἀμεριμνίας, 
ὁ 
παραμυθούμενος 
τὴν 
ἐπὶ 
τοῖς 
ἀνῃρημένοις 
λύπην 
καὶ 
διακρίνων 
τὴν 
τῶν 
ζώντων 
εὔνοιαν 
ἀδελφῶν, 
ὁ 
ὑπερασπιστὴς 
ὁ 
ἐμός, 
ὁ 
σωματοφύλαξ. 
ὅταν 
ἀναμνησθῶ, 
Οὔαρε, 
τὸ 
πανοῦργον 
ἐν 
ἑκάστῳ 
καὶ 
τὴν 
ὑπόκρισιν, 
ἀπιστία 
με 
τοῦ 
ζῆν 
εἰσέρχεται 
καὶ 
θαυμάζω, 
πῶς 
βαρὺν 
οὕτως 
ἐπίβουλον 
διέφυγον. 
ἀλλʼ 
ἐπεὶ 
δαίμων 
τις 
ἐξερημοῖ 
τὸν 
ἐμὸν 
οἶκον 
καί 
μοι 
τοὺς 
φιλτάτους 
ἐπανίστησιν 
ἀεί, 
κλαύσομαι 
μὲν 
ἐγὼ 
τὴν 
ἄδικον 
εἱμαρμένην 
καὶ 
κατʼ 
ἐμαυτὸν 
στενάξω 
τὴν 
ἐρημίαν, 
διαφεύξεται 
δʼ 
οὐδεὶς 
διψήσας 
τοὐμὸν 
αἷμα, 
κἂν 
διὰ 
πάντων 
μου 
τῶν 
τέκνων 
ὁ 
ἔλεγχος 
ἔλθῃ.” 
Τοιαῦτα 
λέγων 
αὐτὸς 
μὲν 
ὑπὸ 
συγχύσεως 
ἐνεκόπη, 
Νικολάῳ 
δʼ 
ἑνὶ 
τῶν 
φίλων 
λέγειν 
τὰς 
ἀποδείξεις 
ἔνευσεν. 
μεταξὺ 
δʼ 
ὁ 
Ἀντίπατρος 
ἐπάρας 
τὴν 
κεφαλήν, 
ἔμενεν 
γὰρ 
δὴ 
βεβλημένος 
πρὸ 
τῶν 
ποδῶν 
τοῦ 
πατρός, 
ἐκβοᾷ· 
“σύ, 
πάτερ, 
ὑπὲρ 
ἐμοῦ 
πεποίηκας 
τὴν 
ἀπολογίαν· 
πῶς 
γὰρ 
ἐγὼ 
πατροκτόνος, 
ὃν 
ὁμολογεῖς 
φύλακα 
διὰ 
παντὸς 
ἐσχηκέναι; 
τερατείαν 
δέ 
μου 
καὶ 
ὑπόκρισιν 
λέγεις 
τὴν 
εὐσέβειαν. 
πῶς 
ὁ 
πανοῦργος 
ἐν 
τοῖς 
ἄλλοις 
οὕτως 
ἄφρων 
ἐγενόμην, 
ὡς 
μὴ 
νοεῖν, 
ὅτι 
λαθεῖν 
οὐδʼ 
ἀνθρώπους 
ῥᾴδιον 
τηλικοῦτον 
μύσος 
ἐνσκευαζόμενον, 
τὸν 
δʼ 
ἀπʼ 
οὐρανοῦ 
δικαστὴν 
 ἀμήχανον, 
ὃς 
ἐφορᾷ 
πάντα 
καὶ 
πανταχοῦ 
πάρεστιν; 
ἢ 
τὸ 
τῶν 
ἀδελφῶν 
τέλος 
ἠγνόουν, 
οὓς 
ὁ 
θεὸς 
οὕτως 
μετῆλθε 
τῆς 
εἰς 
σὲ 
κακοβουλίας; 
τί 
δέ 
με 
καὶ 
παρώξυνεν 
κατὰ 
σοῦ; 
βασιλείας 
ἐλπίς; 
ἀλλʼ 
ἐβασίλευον. 
ὑπόνοια 
μίσους; 
οὐ 
γὰρ 
ἐστεργόμην; 
φόβος 
ἐκ 
σοῦ 
τις 
ἄλλος· 
ἀλλὰ 
μὴν 
σὲ 
τηρῶν 
ἑτέροις 
φοβερὸς 
ἤμην. 
ἔνδεια 
χρημάτων; 
καὶ 
τίνι 
μᾶλλον 
ἐξῆν 
ἀναλίσκειν; 
εἰ 
γὰρ 
ἐξωλέστατος 
πάντων 
ἀνθρώπων 
ἐγενόμην 
καὶ 
θηρίου 
ψυχὴν 
εἶχον 
ἀνημέρου, 
πάτερ, 
οὐκ 
ἂν 
ταῖς 
σαῖς 
εὐεργεσίαις 
ἐνικήθην, 
ὃν 
κατήγαγες 
μέν, 
ὡς 
ἔφης 
αὐτός, 
προέκρινας 
δὲ 
τοσούτων 
τέκνων, 
ἀπέδειξας 
δὲ 
ζῶν 
βασιλέα, 
διʼ 
ὑπερβολὴν 
δὲ 
τῶν 
ἄλλων 
ἀγαθῶν 
ἐποίησας 
ἐπίφθονον; 
ὢ 
τάλας 
ἐγὼ 
τῆς 
πικρᾶς 
ἀποδημίας, 
ὡς 
πολὺν 
ἔδωκα 
καιρὸν 
τῷ 
φθόνῳ 
καὶ 
μακρὰν 
τοῖς 
ἐπιβουλεύουσι 
διωρίαν. 
σοὶ 
δέ, 
πάτερ, 
καὶ 
τοῖς 
σοῖς 
ἀγῶσιν 
ἀπεδήμουν, 
ἵνα 
μὴ 
Συλλαῖος 
τοῦ 
σοῦ 
γήρως 
καταφρονήσῃ. 
Ῥώμη 
μοι 
μάρτυς 
τῆς 
εὐσεβείας 
καὶ 
ὁ 
τῆς 
οἰκουμένης 
προστάτης 
Καῖσαρ, 
ὁ 
φιλοπάτορα 
πολλάκις 
με 
εἰπών. 
λάβε, 
πάτερ, 
τὰ 
παρʼ 
αὐτοῦ 
γράμματα. 
ταῦτα 
τῶν 
ἐνθάδε 
διαβολῶν 
πιστότερα, 
ταῦτα 
ἀπολογία 
μοι 
μόνη, 
τούτοις 
τῆς 
εἰς 
σὲ 
φιλοστοργίας 
τεκμηρίοις 
χρῶμαι. 
μέμνησο 
δὲ 
ὡς 
οὐχ 
ἑκὼν 
ἔπλεον 
ἐπιστάμενος 
τὴν 
ἐμφωλεύουσαν 
τῇ 
βασιλείᾳ 
κατʼ 
ἐμοῦ 
δυσμένειαν. 
σὺ 
δέ 
με, 
πάτερ, 
ἄκων 
ἀπώλεσας, 
ἀναγκάσας 
καιρὸν 
διαβολῆς 
δοῦναι 
τῷ 
φθόνῳ. 
πάρειμι 
δὲ 
ἐπὶ 
τοὺς 
ἐλέγχους, 
πάρειμι 
διὰ 
γῆς 
καὶ 
θαλάσσης 
οὐδὲν 
 οὐδαμοῦ 
παθὼν 
ὁ 
πατροκτόνος. 
ἀλλὰ 
μήπω 
με 
τούτῳ 
φίλει 
τῷ 
τεκμηρίῳ· 
κατέγνωσμαι 
γὰρ 
καὶ 
παρὰ 
θεῷ 
καὶ 
παρὰ 
σοί, 
πάτερ. 
κατεγνωσμένος 
δὲ 
δέομαι 
μὴ 
ταῖς 
ἄλλων 
βασάνοις 
πιστεύειν, 
ἀλλὰ 
κατʼ 
ἐμοῦ 
φερέσθω 
τὸ 
πῦρ, 
ὁδευέτω 
διὰ 
τῶν 
ἐμῶν 
σπλάγχνων 
τὰ 
ὄργανα, 
μὴ 
φειδέσθω 
ὀλοφυρμὸς 
τοῦ 
μιαροῦ 
σώματος· 
εἰ 
γὰρ 
εἰμὶ 
πατροκτόνος, 
οὐκ 
ὀφείλω 
θνήσκειν 
ἀβασάνιστος.” 
τοιαῦτα 
μετʼ 
ὀλοφυρμοῦ 
καὶ 
δακρύων 
ἐκβοῶν 
τούς 
τε 
ἄλλους 
ἅπαντας 
καὶ 
τὸν 
Οὔαρον 
εἰς 
οἶκτον 
προυκαλέσατο, 
μόνον 
δὲ 
ὁ 
θυμὸς 
Ἡρώδην 
ἄδακρυν 
διεκράτει 
τοὺς 
ἐλέγχους 
ἀληθεῖς 
ἐπιστάμενον. 
Ἐν 
τούτῳ 
Νικόλαος 
τοῦ 
βασιλέως 
κελεύσαντος 
πολλὰ 
πρὸς 
τὸ 
πανοῦργον 
τὸ 
Ἀντιπάτρου 
προειπὼν 
καὶ 
τὸν 
ἐπʼ 
αὐτῷ 
διαχέας 
ἔλεον, 
ἔπειτα 
πικρὰν 
κατηγορίαν 
κατετείνατο, 
πάντα 
μὲν 
τὰ 
κατὰ 
τὴν 
βασιλείαν 
κακουργήματα 
περιτιθεὶς 
αὐτῷ, 
μάλιστα 
δὲ 
τὴν 
ἀναίρεσιν 
τῶν 
ἀδελφῶν, 
ἀποδεικνὺς 
ταῖς 
ἐκείνου 
διαβολαῖς 
ἀπολωλότας. 
ἐπιβουλεύειν 
δὲ 
αὐτὸν 
ἔλεγεν 
καὶ 
τοῖς 
περιοῦσιν 
ὡς 
ἐφέδροις 
τῆς 
διαδοχῆς· 
τὸν 
γὰρ 
παρασκευάσαντα 
πατρὶ 
φάρμακον 
ἦ 
πού 
γʼ 
ἂν 
ἀδελφῶν 
ἀποσχέσθαι. 
προελθὼν 
δʼ 
ἐπὶ 
τὸν 
ἔλεγχον 
τῆς 
φαρμακείας 
τάς 
τε 
μηνύσεις 
[ἑξῆς] 
ἐπεδείκνυεν 
καὶ 
περὶ 
Φερώρα 
κατεσχετλίαζεν, 
ὅτι 
κἀκεῖνον 
Ἀντίπατρος 
ποιήσειεν 
ἀδελφοκτόνον 
καὶ 
τοὺς 
φιλτάτους 
τῷ 
βασιλεῖ 
διαφθείρας 
ὅλον 
τοῦ 
μύσους 
ἀναπλήσειεν 
τὸν 
οἶκον, 
ἄλλα 
τε 
πολλὰ 
πρὸς 
τούτοις 
εἰπὼν 
καὶ 
ἀποδείξας 
καταπαύει 
τὸν 
λόγον. 
Οὔαρος 
δὲ 
ἀπολογεῖσθαι 
κελεύσας 
τὸν 
Ἀντίπατρον, 
ὡς 
οὐδὲν 
πλέον 
εἰπὼν 
ἢ 
“θεός 
ἐστίν 
μοι 
τοῦ 
μηδὲν 
ἀδικεῖν 
μάρτυσ” 
ἔκειτο 
σιγῶν, 
αἰτήσας 
τὸ 
φάρμακον 
δίδωσί 
τινι 
τῶν 
ἐπὶ 
θανάτῳ 
κατακρίτων 
δεσμώτῃ 
πιεῖν. 
τοῦ 
δὲ 
παραχρῆμα 
τελευτήσαντος 
ὁ 
μὲν 
ἀπορρήτους 
ποιήσας 
τὰς 
πρὸς 
Ἡρώδην 
ὁμιλίας 
καὶ 
τὰ 
περὶ 
τὸ 
συνέδριον 
Καίσαρι 
γράψας 
μετὰ 
μίαν 
ἡμέραν 
χωρίζεται. 
δεσμεῖ 
δὲ 
ὁ 
βασιλεὺς 
Ἀντίπατρον 
καὶ 
πρὸς 
Καίσαρα 
τοὺς 
δηλώσοντας 
τὴν 
συμφορὰν 
ἐξέπεμψεν. 
Μετὰ 
δὲ 
ταῦτα 
καὶ 
κατὰ 
Σαλώμης 
ἐπίβουλος 
Ἀντίπατρος 
εὑρίσκεται· 
τῶν 
γὰρ 
Ἀντιφίλου 
τις 
οἰκετῶν 
ἧκεν 
ἐπιστολὰς 
κομίζων 
ἀπὸ 
Ῥώμης 
παρὰ 
Λιουίας 
θεραπαινίδος 
Ἀκμῆς 
τοὔνομα. 

καὶ 
παρὰ 
μὲν 
ταύτης 
ἐπέσταλτο 
βασιλεῖ 
τὰς 
παρὰ 
Σαλώμης 
ἐπιστολὰς 
ἐν 
τοῖς 
Λιουίας 
εὑρηκέναι 
γράμμασιν, 
πεπομφέναι 
δὲ 
αὐτῷ 
λάθρα 
διʼ 
εὔνοιαν. 
αἱ 
δὲ 
τῆς 
Σαλώμης 
λοιδορίας 
τε 
τοῦ 
βασιλέως 
περιεῖχον 
πικροτάτας 
καὶ 
κατηγορίαν 
μεγίστην. 
ταύτας 
δὲ 
πλάσας 
Ἀντίπατρος 
καὶ 
τὴν 
Ἀκμὴν 
διαφθείρας 
ἔπεισεν 
Ἡρώδῃ 
πέμψαι. 
διηλέγχθη 
δὲ 
ἐκ 
τῆς 
πρὸς 
αὐτὸν 
ἐπιστολῆς· 
καὶ 
γὰρ 
ἐκείνῳ 
τὸ 
γύναιον 
ἔγραψεν· 
“ὡς 
ἐβουλήθης, 
ἔγραψά 
σου 
τῷ 
πατρὶ 
καὶ 
τὰς 
ἐπιστολὰς 
ἐκείνας 
ἔπεμψα 
πεπεισμένη 
τὸν 
βασιλέα 
μὴ 
φείσεσθαι 
τῆς 
ἀδελφῆς, 
ὅταν 
ἀναγνῷ. 
καλῶς 
δὲ 
ποιήσεις, 
ἐπειδὰν 
ἀπαρτισθῇ 
πάντα, 
μνημονεύσας 
ὧν 
ὑπέσχου.” 
Ταύτης 
φωραθείσης 
τῆς 
ἐπιστολῆς 
καὶ 
τῶν 
κατὰ 
Σαλώμης 
ἐνσκευασθεισῶν 
ἔννοια 
μὲν 
ἐμπίπτει 
τῷ 
βασιλεῖ 
τάχα 
καὶ 
κατʼ 
Ἀλεξάνδρου 
πλασθῆναι 
γράμματα, 
περιαλγὴς 
δʼ 
ἦν 
ὑπὸ 
τοῦ 
πάθους 
ὡς 
παρʼ 
ὀλίγον 
καὶ 
τὴν 
ἀδελφὴν 
ἀποκτείνας 
διʼ 
Ἀντίπατρον· 
οὐκέτι 
οὖν 
ἀνεβάλλετο 
λαβεῖν 
τιμωρίαν 
ὑπὲρ 
ἁπάντων. 
ὡρμημένος 
δʼ 
ἐπὶ 
τὸν 
Ἀντίπατρον 
ἐπεσχέθη 
νόσῳ 
χαλεπῇ· 
περὶ 
μέντοι 
τῆς 
Ἀκμῆς 
καὶ 
τῶν 
κατὰ 
Σαλώμης 
ἐσκευωρημένων 
ἐπέστειλεν 
Καίσαρι. 
τήν 
τε 
διαθήκην 
αἰτήσας 
μετέγραφεν, 
καὶ 
βασιλέα 
μὲν 
ἀπεδείκνυεν 
Ἀντίπαν 
ἀμελῶν 
τῶν 
πρεσβυτάτων 
Ἀρχελάου 
καὶ 
Φιλίππου· 
διαβεβλήκει 
γὰρ 
καὶ 
τούτους 
Ἀντίπατρος· 
Καίσαρι 
δὲ 
σὺν 
τοῖς 
διὰ 
χρημάτων 
δώροις 
χίλια 
τάλαντα, 
τῇ 
δὲ 
γυναικὶ 
καὶ 
τέκνοις 
αὐτοῦ 
καὶ 
φίλοις 
καὶ 
ἀπελευθέροις 
περὶ 
πεντακόσια, 
ἀπένειμεν 
δὲ 
καὶ 
τοῖς 
ἄλλοις 
ἅπασιν 
τῆς 
τε 
χώρας 
οὐκ 
ὀλίγα 
καὶ 
τῶν 
χρημάτων· 
λαμπροτάταις 
δὲ 
δωρεαῖς 
ἐτίμα 
Σαλώμην 
τὴν 
ἀδελφήν. 
ἐν 
μὲν 
οὖν 
ταῖς 
διαθήκαις 
ταῦτα 
διωρθώσατο. 
Προῄει 
δʼ 
αὐτῷ 
πρὸς 
τὸ 
χαλεπώτερον 
ἡ 
νόσος 
ἅτε 
δὴ 
τῶν 
ἀρρωστημάτων 
ἐν 
γήρᾳ 
καὶ 
ἀθυμίᾳ 
ἐπιπεσόντων· 
ἦν 
μὲν 
γὰρ 
ἤδη 
σχεδὸν 
ἐτῶν 
ἑβδομήκοντα, 
τεταπείνωτο 
δὲ 
τὴν 
ψυχὴν 
ταῖς 
περὶ 
τῶν 
τέκνων 
συμφοραῖς, 
ὡς 
μηδʼ 
ἐν 
ὑγιείᾳ 
τι 
τῶν 
ἡδέων 
προσίεσθαι. 
τῆς 
νόσου 
δʼ 
ἦν 
ἐπίτασις 
ζῶν 
Ἀντίπατρος, 
ὃν 
οὐκ 
ἐν 
παρέργῳ, 
ῥαΐσας 
δὲ 
προῄρητο 
ἀνελεῖν. 
Γίνεται 
δʼ 
ἐν 
ταῖς 
συμφοραῖς 
αὐτῷ 
καὶ 
δημοτική 
τις 
ἐπανάστασις. 
δύο 
ἦσαν 
σοφισταὶ 
κατὰ 
τὴν 
πόλιν 
μάλιστα 
δοκοῦντες 
ἀκριβοῦν 
τὰ 
πάτρια 
καὶ 
διὰ 
τοῦτο 
ἐν 
παντὶ 
τῷ 
ἔθνει 
μεγίστης 
ἠξιωμένοι 
δόξης, 
Ἰούδας 
τε 
υἱὸς 
Σεπφεραίου 
καὶ 
Ματθίας 
ἕτερος 
Μαργάλου. 
τούτοις 
οὐκ 
ὀλίγοι 
προσῄεσαν 
τῶν 
νέων 
ἐξηγουμένοις 
τοὺς 
νόμους, 
καὶ 
συνεῖχον 
ὁσημέραι 
τῶν 
ἡβώντων 
στρατόπεδον. 
οἳ 
τότε 
τὸν 
βασιλέα 
πυνθανόμενοι 
ταῖς 
ἀθυμίαις 
ὑπορρέοντα 
καὶ 
τῇ 
νόσῳ 
λόγον 
καθίεσαν 
εἰς 
τοὺς 
γνωρίμους, 
ὡς 
ἄρα 
καιρὸς 
ἐπιτηδειότατος 
εἴη 
τιμωρεῖν 
ἤδη 
τῷ 
θεῷ 
καὶ 
τὰ 
κατασκευασθέντα 
παρὰ 
τοὺς 
πατρίους 
νόμους 
ἔργα 
κατασπᾶν. 
ἀθέμιτον 
γὰρ 
εἶναι 
κατὰ 
τὸν 
ναὸν 
ἢ 
εἰκόνας 
ἢ 
προτομὰς 
ἢ 
ζῴου 
τινὸς 
ἐπώνυμον 
ἔργον 
εἶναι· 
κατεσκευάκει 
δʼ 
ὁ 
βασιλεὺς 
ὑπὲρ 
τὴν 
μεγάλην 
πύλην 
ἀετὸν 
χρυσοῦν· 
ὃν 
δὴ 
τότε 
παρῄνουν 
ἐκκόπτειν 
οἱ 
σοφισταί, 
καλὸν 
εἶναι 
λέγοντες, 
εἰ 
καί 
τις 
γένοιτο 
κίνδυνος, 
ὑπὲρ 
τοῦ 
πατρίου 
νόμου 
θνήσκειν· 
τοῖς 
γὰρ 
οὕτω 
τελευτῶσιν 
ἀθάνατόν 
τε 
τὴν 
ψυχὴν 
καὶ 
τὴν 
ἐν 
ἀγαθοῖς 
αἴσθησιν 
αἰώνιον 
παραμένειν, 
τοὺς 
δὲ 
ἀγενεῖς 
καὶ 
τῆς 
ἑαυτῶν 
σοφίας 
ἀπείρους 
ἀγνοοῦντας 
φιλοψυχεῖν 
καὶ 
πρὸ 
τοῦ 
διʼ 
ἀρετῆς 
τὸν 
ἐκ 
νόσου 
θάνατον 
αἱρεῖσθαι. 
Ἅμα 
δὲ 
τοῖς 
ἐκείνων 
λόγοις 
διεφημίσθη 
καὶ 
θνήσκειν 
ὁ 
βασιλεύς, 
ὥστε 
θαρραλεώτερον 
ἥπτοντο 
τῆς 
ἐπιχειρήσεως 
οἱ 
νέοι. 
μέσης 
γοῦν 
ἡμέρας 
καὶ 
πολλῶν 
κατὰ 
τὸ 
ἱερὸν 
ἀναστρεφομένων 
 σχοίνοις 
παχείαις 
καθιμήσαντες 
σφᾶς 
αὐτοὺς 
ἀπὸ 
τοῦ 
τέγους 
τὸν 
χρυσοῦν 
ἀετὸν 
ἐξέκοπτον 
πελέκεσιν. 
ἠγγέλθη 
δʼ 
εὐθέως 
τῷ 
βασιλέως 
στρατηγῷ, 
κἀκεῖνος 
μετὰ 
χειρὸς 
οὐκ 
ὀλίγης 
ἀναδραμὼν 
περὶ 
τεσσαράκοντα 
νεανίας 
συλλαμβάνει 
καὶ 
κατήγαγεν 
πρὸς 
βασιλέα. 
πυνθανομένῳ 
δʼ 
αὐτῷ 
πρῶτον, 
εἰ 
τολμήσειαν 
τὸν 
χρυσοῦν 
ἀετὸν 
ἐκκόπτειν, 
ὡμολόγουν. 
ἔπειτα, 
τίνος 
κελεύσαντος, 
ἀπεκρίναντο 
τοῦ 
πατρίου 
νόμου. 
τί 
δʼ 
οὕτως 
γεγήθασιν 
διερωτήσαντος, 
ἀναιρεῖσθαι 
μέλλοντες 
ἔλεγον, 
ὅτι 
πλειόνων 
ἀγαθῶν 
ἀπολαύσουσιν 
μετὰ 
τὴν 
τελευτήν. 
Ἐπὶ 
τούτοις 
ὁ 
βασιλεὺς 
διʼ 
ὑπερβολὴν 
ὀργῆς 
κρείττων 
τῆς 
νόσου 
γενόμενος 
πρόεισιν 
εἰς 
ἐκκλησίαν, 
καὶ 
πολλὰ 
τῶν 
ἀνδρῶν 
κατηγορήσας 
ὡς 
ἱεροσύλων 
καὶ 
προφάσει 
τοῦ 
νόμου 
πειραζόντων 
τι 
μεῖζον 
ἠξίου 
κολάζειν 
ὡς 
ἀσεβεῖς. 
ὁ 
δὲ 
δῆμος 
δείσας 
μὴ 
διὰ 
πολλῶν 
ὁ 
ἔλεγχος 
ἔλθῃ, 
παρεκάλει 
πρῶτον 
μὲν 
τοὺς 
ὑποθεμένους 
τὴν 
πρᾶξιν, 
ἔπειτα 
τοὺς 
ἐν 
αὐτῇ 
συλληφθέντας 
κολάσαντα 
τοῖς 
λοιποῖς 
τὴν 
ὀργὴν 
ἀφιέναι. 
πείθεται 
μόλις 
ὁ 
βασιλεύς, 
καὶ 
τοὺς 
μὲν 
καθιμήσαντας 
ἑαυτοὺς 
ἅμα 
τοῖς 
σοφισταῖς 
κατέκαυσε 
ζῶντας, 
τοὺς 
λοιποὺς 
δὲ 
τῶν 
συλληφθέντων 
παρέδωκεν 
τοῖς 
ὑπηρέταις 
ἀνελεῖν. 
Ἔνθεν 
αὐτοῦ 
τὸ 
σῶμα 
πᾶν 
ἡ 
νόσος 
διαλαβοῦσα 
ποικίλοις 
πάθεσιν 
ἐμερίζετο· 
πυρετὸς 
μὲν 
γὰρ 
ἦν 
οὐ 
λάβρος, 
κνησμὸς 
δὲ 
ἀφόρητος 
τῆς 
ἐπιφανείας 
ὅλης 
καὶ 
κόλου 
συνεχεῖς 
ἀλγηδόνες 
περί 
τε 
τοὺς 
πόδας 
ὥσπερ 
ὑδρωπιῶντος 
οἰδήματα 
τοῦ 
τε 
ἤτρου 
φλεγμονὴ 
καὶ 
δὴ 
αἰδοίου 
σηπεδὼν 
σκώληκας 
γεννῶσα, 
πρὸς 
τούτοις 
ὀρθόπνοια 
καὶ 
δύσπνοια 
καὶ 
σπασμοὶ 
πάντων 
τῶν 
μελῶν, 
ὥστε 
τοὺς 
ἐπιθειάζοντας 
ποινὴν 
εἶναι 
τῶν 
σοφιστῶν 
τὰ 
νοσήματα 
λέγειν. 
ὁ 
δὲ 
παλαίων 
τοσούτοις 
πάθεσιν 
ὅμως 
τοῦ 
ζῆν 
ἀντείχετο 
σωτηρίαν 
τε 
ἤλπιζεν 
καὶ 
θεραπείας 
ἐπενόει· 
διαβὰς 
γοῦν 
τὸν 
Ἰορδάνην 
τοῖς 
κατὰ 
Καλλιρρόην 
ἐχρῆτο 
θερμοῖς· 
ταῦτα 
δʼ 
ἔξεισι 
μὲν 
εἰς 
τὴν 
Ἀσφαλτῖτιν 
λίμνην, 
ὑπὸ 
γλυκύτητος 
δʼ 
ἐστὶ 
καὶ 
πότιμα. 
δόξαν 
δὲ 
ἐνταῦθα 
τοῖς 
ἰατροῖς 
ἐλαίῳ 
θερμῷ 
πᾶν 
ἀναθάλψαι 
τὸ 
σῶμα 
χαλασθὲν 
εἰς 
πλήρη 
πύελον 
ἐκλύει 
καὶ 
τοὺς 
ὀφθαλμοὺς 
ὡς 
τεθνεὼς 
ἀνέστρεψεν. 
θορύβου 
δὲ 
τῶν 
θεραπευόντων 
γενομένου 
πρὸς 
μὲν 
τὴν 
φωνὴν 
ἀνήνεγκεν, 
εἰς 
δὲ 
τὸ 
λοιπὸν 
ἀπογνοὺς 
τὴν 
σωτηρίαν 
τοῖς 
τε 
στρατιώταις 
ἀνὰ 
πεντήκοντα 
δραχμὰς 
ἐκέλευσεν 
διανεῖμαι 
καὶ 
πολλὰ 
χρήματα 
τοῖς 
ἡγεμόσι 
καὶ 
τοῖς 
φίλοις. 
Αὐτὸς 
δὲ 
ὑποστρέφων 
εἰς 
Ἱεριχοῦντα 
παραγίνεται 
μελαγχολῶν 
ἤδη, 
καὶ 
μόνον 
οὐκ 
ἀπειλῶν 
αὐτῷ 
τῷ 
θανάτῳ 
προέκοπτεν 
εἰς 
ἐπιβολὴν 
ἀθεμίτου 
πράξεως· 
τοὺς 
γὰρ 
ἀφʼ 
ἑκάστης 
κώμης 
ἐπισήμους 
ἄνδρας 
ἐξ 
ὅλης 
Ἰουδαίας 
συναγαγὼν 
εἰς 
τὸν 
καλούμενον 
ἱππόδρομον 
ἐκέλευσεν 
συγκλεῖσαι. 
προσκαλεσάμενος 
δὲ 
Σαλώμην 
τὴν 
ἀδελφὴν 
καὶ 
τὸν 
ἄνδρα 
ταύτης 
Ἀλεξᾶν 
“οἶδα, 
ἔφη, 
Ἰουδαίους 
τὸν 
ἐμὸν 
ἑορτάσοντας 
θάνατον, 
δύναμαι 
δὲ 
πενθεῖσθαι 
διʼ 
ἑτέρων 
 καὶ 
λαμπρὸν 
ἐπιτάφιον 
ἔχειν, 
ἂν 
ὑμεῖς 
θελήσητε 
ταῖς 
ἐμαῖς 
ἐντολαῖς 
ὑπουργῆσαι. 
τούσδε 
τοὺς 
φρουρουμένους 
ἄνδρας 
ἐπειδὰν 
ἐκπνεύσω 
τάχιστα 
κτείνατε 
περιστήσαντες 
τοὺς 
στρατιώτας, 
ἵνα 
πᾶσα 
Ἰουδαία 
καὶ 
πᾶς 
οἶκος 
ἄκων 
ἐπʼ 
ἐμοὶ 
δακρύσῃ.” 
Ταῦτα 
ἐνετέλλετο, 
καὶ 
παρὰ 
τῶν 
ἐν 
Ῥώμῃ 
πρέσβεων 
ἧκον 
ἐπιστολαί, 
διʼ 
ὧν 
Ἀκμὴ 
μὲν 
ἀνῃρημένη 
κελεύσαντος 
Καίσαρος 
ἐδηλοῦτο, 
θανάτῳ 
δʼ 
Ἀντίπατρος 
κατάκριτος· 
ἔγραφόν 
γε 
μὴν 
ὡς, 
εἰ 
καὶ 
φυγαδεύειν 
αὐτὸν 
ἐθελήσειεν 
ὁ 
πατήρ, 
ἐπιτρέποι 
Καῖσαρ. 
ὁ 
δὲ 
βραχὺ 
μὲν 
πρὸς 
τὴν 
εὐθυμίαν 
ἀνήνεγκεν, 
αὖθις 
δέ, 
καὶ 
γὰρ 
ἐνδείᾳ 
τροφῆς 
καὶ 
βηχὶ 
σπασμώδει 
διετείνετο, 
τῶν 
ἀλγηδόνων 
ἡσσηθεὶς 
φθάσαι 
τὴν 
εἱμαρμένην 
ἐπεβάλλετο. 
λαβὼν 
δὲ 
μῆλον 
ᾔτησεν 
καὶ 
μαχαίριον, 
εἰώθει 
γὰρ 
ἀποτέμνων 
ἐσθίειν, 
ἔπειτα 
περιαθρήσας 
μή 
τις 
ὁ 
κωλύων 
εἴη, 
ἐπῆρεν 
τὴν 
δεξιὰν 
ὡς 
πλήξων 
ἑαυτόν. 
προσδραμὼν 
δὲ 
ἐκώλυσεν 
Ἀχίαβος 
ὁ 
ἀνεψιὸς 
αὐτοῦ 
τὴν 
χεῖρα 
κατασχών. 
οἰμωγὴ 
δʼ 
εὐθέως 
ἤρθη 
μεγίστη 
κατὰ 
τὸ 
βασίλειον 
ὡς 
οἰχομένου 
βασιλέως, 
καὶ 
ταχέως 
ἀκούσας 
Ἀντίπατρος 
ἀναθαρρεῖ 
τε 
καὶ 
γεγηθὼς 
τοὺς 
φύλακας 
ἱκέτευεν 
ἐπὶ 
χρήμασιν 
ἐξαφεῖναι 
λύσαντας 
αὐτόν. 
ὁ 
δὲ 
ἡγεμὼν 
οὐ 
μόνον 
ἐκώλυσεν, 
ἀλλὰ 
καὶ 
βασιλεῖ 
δραμὼν 
ἀνήγγειλεν 
τὴν 
ἐπιβουλήν. 
ἀνέκραγεν 
δʼ 
ἐκεῖνος 
ἰσχυρότερον 
τῆς 
νόσου 
καὶ 
παραχρῆμα 
πέμψας 
τοὺς 
δορυφόρους 
ἀποκτείνει 
τὸν 
Ἀντίπατρον. 
θάψαι 
δὲ 
τὸν 
νεκρὸν 
αὐτοῦ 
προστάξας 
ἐν 
Ὑρκανίᾳ 
πάλιν 
 τὰς 
διαθήκας 
ἐπανορθοῦται, 
καὶ 
διάδοχον 
μὲν 
Ἀρχέλαον 
τὸν 
πρεσβύτατον 
υἱὸν 
ἀδελφὸν 
δὲ 
Ἀντιπάτρου 
γράφει, 
τετράρχην 
δὲ 
Ἀντίπαν. 
Μετὰ 
δὲ 
τὴν 
ἀναίρεσιν 
τοῦ 
παιδὸς 
ἐπιβιοὺς 
πέντε 
ἡμέρας 
τελευτᾷ, 
βασιλεύσας 
ἀφʼ 
οὗ 
μὲν 
ἀποκτείνας 
Ἀντίγονον 
ἐκράτησεν 
τῶν 
πραγμάτων 
ἔτη 
τέσσαρα 
καὶ 
τριάκοντα, 
ἀφʼ 
οὗ 
δὲ 
ὑπὸ 
Ῥωμαίων 
ἀπεδείχθη 
βασιλεὺς 
ἑπτὰ 
καὶ 
τριάκοντα, 
καὶ 
κατὰ 
μὲν 
τὰ 
ἄλλα 
πάντα 
τύχῃ 
δεξιᾷ 
χρησάμενος, 
εἰ 
καί 
τις 
ἄλλος, 
ὅστις 
κατεκτήσατο 
βασιλείαν 
ἰδιώτης 
ὢν 
καὶ 
τοσούτῳ 
χρόνῳ 
φυλάξας 
ἰδίοις 
τέκνοις 
κατέλιπεν, 
ἐν 
δὲ 
τοῖς 
κατʼ 
οἶκον 
ἀτυχέστατος. 
πρὶν 
δὲ 
γνῶναι 
τὴν 
τελευτὴν 
αὐτοῦ 
τὸ 
στρατιωτικὸν 
προελθοῦσα 
μετὰ 
τἀνδρὸς 
ἡ 
Σαλώμη 
διαφῆκεν 
τοὺς 
δεσμώτας, 
οὓς 
κτείνειν 
ὁ 
βασιλεὺς 
ἐνετείλατο, 
μεταπεισθῆναι 
τὸν 
βασιλέα 
λέγουσα 
καὶ 
πάλιν 
ἀναπέμπειν 
ἕκαστον 
εἰς 
τὰ 
ἴδια. 
τούτων 
δʼ 
οἰχομένων 
ἐδήλουν 
ἤδη 
τοῖς 
στρατιώταις 
καὶ 
συνῆγον 
αὐτοὺς 
εἰς 
ἐκκλησίαν 
μετὰ 
τοῦ 
λοιποῦ 
πλήθους 
ἐν 
τῷ 
κατὰ 
Ἱεριχοῦντα 
ἀμφιθεάτρῳ. 
ἔνθα 
παρελθὼν 
Πτολεμαῖος 
ὁ 
καὶ 
τὸν 
σημαντῆρα 
δακτύλιον 
παρὰ 
τοῦ 
βασιλέως 
πεπιστευμένος 
τόν 
τε 
βασιλέα 
κατευδαιμονίζει 
καὶ 
τὸ 
πλῆθος 
παρακαλεῖ 
καὶ 
τὴν 
ἀπολειφθεῖσαν 
τοῖς 
στρατιώταις 
ἀνεγίνωσκεν 
ἐπιστολήν, 
ἐν 
ᾗ 
πολλὰ 
περὶ 
τῆς 
εἰς 
τὸν 
διάδοχον 
εὐνοίας 
παρεκάλει. 
μετὰ 
δὲ 
τὴν 
ἐπιστολὴν 
λύσας 
τὰς 
ἐπιδιαθήκας 
ἀνεγίνωσκεν, 
ἐν 
αἷς 
Φίλιππος 
μὲν 
τοῦ 
Τράχωνος 
καὶ 
τῶν 
γειτνιώντων 
χωρίων 
κληρονόμος, 
τετράρχης 
δʼ, 
ὡς 
προείπαμεν, 
Ἀντίπας, 
βασιλεὺς 
δʼ 
Ἀρχέλαος 
ἀπεδείκνυτο. 
τούτῳ 
δὲ 
τόν 
τε 
δακτύλιον 
τὸν 
ἑαυτοῦ 
Καίσαρι 
φέρειν 
ἐνετέλλετο 
καὶ 
τὰς 
διοικήσεις 
τῆς 
βασιλείας 
σεσημασμένας· 
κύριον 
γὰρ 
ἁπάντων 
ὧν 
διατάξειεν 
καὶ 
βεβαιωτὴν 
τῶν 
διαθηκῶν 
εἶναι 
Καίσαρα· 
τά 
γε 
μὴν 
λοιπὰ 
κατὰ 
τὰς 
προτέρας 
διαθήκας 
φυλάττειν. 
Βοὴ 
δʼ 
εὐθὺς 
ἐγένετο 
τῶν 
Ἀρχελάῳ 
συνηδομένων, 
καὶ 
κατὰ 
στῖφος 
οἱ 
στρατιῶται 
μετὰ 
τοῦ 
πλήθους 
προσιόντες 
ὑπισχνοῦντο 
μὲν 
τὴν 
ἑαυτῶν 
εὔνοιαν, 
συνηύχοντο 
δὲ 
καὶ 
τὴν 
παρὰ 
τοῦ 
θεοῦ, 
καὶ 
μετὰ 
ταῦτα 
πρὸς 
ταφὴν 
ἐτρέποντο 
τοῦ 
βασιλέως. 
παρέλιπεν 
δʼ 
οὐδὲν 
Ἀρχέλαος 
εἰς 
πολυτέλειαν, 
ἀλλὰ 
πάντα 
τὸν 
βασιλικὸν 
κόσμον 
προήνεγκεν 
συμπομπεύσοντα 
τῷ 
νεκρῷ· 
κλίνη 
μὲν 
γὰρ 
ὁλόχρυσος 
ἦν 
διάλιθος, 
στρωμνὴ 
δὲ 
ἁλουργὶς 
ποικίλη, 
τὸ 
σῶμα 
δʼ 
ἐπʼ 
αὐτῆς 
πορφύρᾳ 
κεκαλυμμένον, 
καὶ 
διάδημα 
μὲν 
ἐπέκειτο 
τῇ 
κεφαλῇ, 
στέφανος 
δʼ 
ὑπὲρ 
αὐτοῦ 
χρυσοῦς, 
τὸ 
δὲ 
σκῆπτρον 
παρὰ 
τὴν 
δεξιάν. 
καὶ 
περὶ 
τὴν 
κλίνην 
οἵ 
τε 
υἱεῖς 
καὶ 
τὸ 
πλῆθος 
τῶν 
συγγενῶν, 
ἐφʼ 
οἷς 
οἱ 
δορυφόροι 
καὶ 
τὸ 
Θρᾴκιον 
στῖφος 
Γερμανοί 
τε 
καὶ 
Γαλάται 
διεσκευασμένοι 
πάντες 
ὡς 
εἰς 
πόλεμον. 
προῆγεν 
δʼ 
ἡ 
λοιπὴ 
δύναμις 
ὡπλισμένη 
τοῖς 
ἡγεμόσιν 
καὶ 
ταξιάρχοις 
ἀκολουθοῦντες 
ἐν 
κόσμῳ, 
πεντακόσιοι 
δὲ 
ἐπʼ 
αὐτοῖς 
τῶν 
οἰκετῶν 
καὶ 
ἀπελευθέρων 
ἀρωματοφόροι. 
σταδίους 
δʼ 
ἐκομίσθη 
τὸ 
σῶμα 
 ἑβδομήκοντα 
εἰς 
Ἡρώδειον, 
ὅπου 
κατὰ 
τὰς 
ἐντολὰς 
ἐτάφη. 
καὶ 
τὰ 
μὲν 
περὶ 
Ἡρώδην 
τοιοῦτον 
ἔσχεν 
πέρας. 
β
Ἀρχελάῳ 
δὲ 
νέων 
ἦρξε 
θορύβων 
ἡ 
τῆς 
ἐπὶ 
Ῥώμην 
ἀποδημίας 
ἀνάγκη. 
πενθήσας 
γὰρ 
ἡμέρας 
ἑπτὰ 
τὸν 
πατέρα 
καὶ 
τὴν 
ἐπιτάφιον 
ἑστίασιν 
πολυτελῆ 
τῷ 
πλήθει 
παρασχών· 
ἔθος 
δὲ 
τοῦτο 
παρὰ 
Ἰουδαίοις 
πολλοῖς 
πενίας 
αἴτιον 
διὰ 
τὸ 
πλῆθος 
ἑστιᾶν 
οὐκ 
ἄνευ 
ἀνάγκης· 
εἰ 
γὰρ 
παραλείποι 
τις, 
οὐχ 
ὅσιος· 
μεταλαμβάνει 
μὲν 
ἐσθῆτα 
λευκήν, 
πρόεισι 
δὲ 
εἰς 
τὸ 
ἱερόν, 
ἔνθα 
ποικίλαις 
αὐτὸν 
εὐφημίαις 
ὁ 
λαὸς 
ἐκδέχεται. 
κἀκεῖνος 
τὸ 
πλῆθος 
ἀφʼ 
ὑψηλοῦ 
βήματος 
καὶ 
χρυσοῦ 
θρόνου 
δεξιωσάμενος 
τῆς 
τε 
σπουδῆς, 
ἣν 
ἐνεδείξαντο 
περὶ 
τὴν 
κηδείαν 
τοῦ 
πατρός, 
εὐχαριστεῖ 
καὶ 
τῆς 
πρὸς 
αὐτὸν 
θεραπείας 
ὡς 
πρὸς 
βέβαιον 
ἤδη 
βασιλέα· 
φείδεσθαί 
γε 
μὴν 
οὐ 
μόνον 
ἔφη 
τῆς 
ἐξουσίας 
ἐπὶ 
τοῦ 
παρόντος, 
ἀλλὰ 
καὶ 
τῶν 
ὀνομάτων, 
ἕως 
ἂν 
αὐτῷ 
Καῖσαρ 
ἐπικυρώσῃ 
τὴν 
διαδοχήν, 
ὁ 
καὶ 
κατὰ 
τὰς 
διαθήκας 
τῶν 
ὅλων 
δεσπότης· 
οὐδὲ 
γὰρ 
ἐν 
Ἱεριχοῦντι 
τῆς 
στρατιᾶς 
τὸ 
διάδημα 
περιαπτούσης 
αὐτῷ 
δεδέχθαι· 
τοῦ 
μέντοι 
προθύμου 
καὶ 
τῆς 
εὐνοίας 
ὥσπερ 
τοῖς 
στρατιώταις 
οὕτω 
καὶ 
τῷ 
δήμῳ 
 πλήρεις 
ἀποδώσειν 
τὰς 
ἀμοιβάς, 
ὁπόταν 
ὑπὸ 
τῶν 
κρατούντων 
βασιλεὺς 
ἀποδειχθῇ 
βέβαιος· 
σπουδάσειν 
γὰρ 
ἐν 
πᾶσιν 
πρὸς 
αὐτοὺς 
φανῆναι 
τοῦ 
πατρὸς 
ἀμείνων. 
Ἐπὶ 
τούτοις 
ἡδόμενον 
τὸ 
πλῆθος 
εὐθέως 
ἀπεπειρᾶτο 
τῆς 
διανοίας 
αὐτοῦ 
μεγάλοις 
αἰτήμασιν· 
οἱ 
μὲν 
γὰρ 
ἐβόων 
ἐπικουφίζειν 
τὰς 
εἰσφοράς, 
οἱ 
δὲ 
ἀναιρεῖν 
τὰ 
τέλη, 
τινὲς 
δὲ 
ἀπολύειν 
τοὺς 
δεσμώτας. 
ἐπένευσε 
δʼ 
ἑτοίμως 
ἅπασι 
θεραπεύων 
τὸ 
πλῆθος. 
ἔπειτα 
θύσας 
ἐν 
εὐωχίᾳ 
μετὰ 
τῶν 
φίλων 
ἦν. 
ἔνθα 
δὴ 
περὶ 
δείλην 
ἀθροισθέντες 
οὐκ 
ὀλίγοι 
τῶν 
νεωτερίζειν 
προῃρημένων 
ἤρξαντο 
ἰδίου 
πένθους, 
ὅτε 
τὸ 
κοινὸν 
ἐπὶ 
τῷ 
βασιλεῖ 
πέπαυτο, 
κατολοφυρόμενοι 
τοὺς 
κολασθέντας 
ὑπὸ 
Ἡρώδου 
διὰ 
τὸν 
ἐκκοπέντα 
χρυσοῦν 
ἀετὸν 
τῆς 
πύλης 
τοῦ 
ναοῦ. 
ἦν 
δὲ 
τὸ 
πένθος 
οὐχ 
ὑπεσταλμένον, 
ἀλλʼ 
οἰμωγαὶ 
διαπρύσιοι 
καὶ 
θρῆνος 
ἐγκέλευστος 
κοπετοί 
τε 
περιηχοῦντες 
ὅλην 
τὴν 
πόλιν 
ὡς 
ἂν 
ἐπʼ 
ἀνδράσιν, 
οὓς 
ἔφασκον 
ὑπὲρ 
τῶν 
πατρίων 
νόμων 
καὶ 
τοῦ 
ναοῦ 
πυρὶ 
παραπολέσθαι. 
τιμωρεῖν 
δʼ 
αὐτοῖς 
ἀνεβόων 
ἐκ 
τῶν 
ὑφʼ 
Ἡρώδου 
τετιμημένων 
χρῆναι 
καὶ 
πρῶτον 
τὸν 
ὑπʼ 
ἐκείνου 
κατασταθέντα 
παύειν 
ἀρχιερέα· 
προσήκειν 
γὰρ 
αὐτοῖς 
εὐσεβέστερον 
αἱρεῖσθαι 
καὶ 
καθαρώτερον. 
Πρὸς 
ἃ 
παρωξύνετο 
μὲν 
Ἀρχέλαος, 
ἐπεῖχε 
δὲ 
τὴν 
ἄμυναν 
ὑπὸ 
τῆς 
περὶ 
τὴν 
ἔξοδον 
ἐπείξεως, 
δεδοικὼς 
μή 
ποτε 
τὸ 
πλῆθος 
ἐκπολεμώσας 
κατασχεθείη 
τῷ 
κινήματι. 
διὸ 
πειθοῖ 
μᾶλλον 
ἢ 
βίᾳ 
καταστέλλειν 
ἐπειρᾶτο 
τοὺς 
νεωτερίζοντας 
καὶ 
τὸν 
στρατηγὸν 
ὑποπέμψας 
παύσασθαι 
παρεκάλει. 
τοῦτον 
εἰς 
τὸ 
ἱερὸν 
παρελθόντα 
 πρὶν 
φθέγξασθαί 
τι 
λίθοις 
ἀπήλαυνον 
οἱ 
στασιασταὶ 
καὶ 
τοὺς 
μετʼ 
αὐτοῦ 
ἐπὶ 
σωφρονισμῷ 
προσιόντας, 
ἐνίει 
δὲ 
πολλοὺς 
ὁ 
Ἀρχέλαος, 
καὶ 
πάντα 
πρὸς 
ὀργὴν 
ἀπεκρίναντο 
δῆλοί 
τε 
ἦσαν 
οὐκ 
ἠρεμήσοντες 
εἰ 
πλήθους 
ἐπιλάβοιντο. 
καὶ 
δὴ 
τῆς 
τῶν 
ἀζύμων 
ἐνστάσης 
ἑορτῆς, 
ἣ 
πάσχα 
παρὰ 
Ἰουδαίοις 
καλεῖται 
πολύ 
τι 
θυμάτων 
πλῆθος 
ἐκδεχομένη, 
κάτεισι 
μὲν 
ἐκ 
τῆς 
χώρας 
λαὸς 
ἄπειρος 
ἐπὶ 
τὴν 
θρησκείαν, 
οἱ 
δὲ 
τοὺς 
σοφιστὰς 
πενθοῦντες 
ἐν 
τῷ 
ἱερῷ 
συνειστήκεσαν 
τροφὴν 
τῇ 
στάσει 
ποριζόμενοι. 
πρὸς 
ὃ 
δείσας 
Ἀρχέλαος 
πρὶν 
διʼ 
ὅλου 
τοῦ 
πλήθους 
διαδραμεῖν 
τὴν 
νόσον 
ὑποπέμπει 
μετὰ 
σπείρας 
χιλίαρχον 
προστάξας 
βίᾳ 
τοὺς 
ἐξάρχοντας 
τῆς 
στάσεως 
κατασχεῖν. 
πρὸς 
οὓς 
τὸ 
πλῆθος 
ἅπαν 
παροξύνεται 
καὶ 
τοὺς 
μὲν 
πολλοὺς 
τῆς 
σπείρας 
βάλλοντες 
λίθοις 
διέφθειρον, 
ὁ 
δὲ 
χιλίαρχος 
ἐκφεύγει 
τραυματίας 
μόλις. 
ἔπειθʼ 
οἱ 
μὲν 
ὡς 
μηδενὸς 
δεινοῦ 
γεγονότος 
ἐτρέποντο 
πρὸς 
θυσίαν· 
οὐ 
μὴν 
Ἀρχελάῳ 
δίχα 
φόνου 
καθεκτὸν 
ἔτι 
τὸ 
πλῆθος 
ἐφαίνετο, 
τὴν 
δὲ 
στρατιὰν 
ἐπαφίησιν 
αὐτοῖς 
ὅλην, 
τοὺς 
μὲν 
πεζοὺς 
διὰ 
τῆς 
πόλεως 
ἀθρόους, 
τοὺς 
δὲ 
ἱππεῖς 
ἀνὰ 
τὸ 
πεδίον· 
οἳ 
θύουσιν 
ἑκάστοις 
ἐξαίφνης 
προσπεσόντες 
διαφθείρουσι 
μὲν 
περὶ 
τρισχιλίους, 
τὸ 
δὲ 
λοιπὸν 
πλῆθος 
εἰς 
τὰ 
πλησίον 
ὄρη 
διεσκέδασαν. 
εἵποντο 
δὲ 
Ἀρχελάου 
κήρυκες 
κελεύοντες 
ἕκαστον 
ἀναχωρεῖν 
ἐπʼ 
οἴκου, 
καὶ 
πάντες 
ᾤχοντο 
τὴν 
ἑορτὴν 
ἀπολιπόντες. 
Αὐτὸς 
δὲ 
μετὰ 
τῆς 
μητρὸς 
καὶ 
τῶν 
φίλων 
Ποπλᾶ 
καὶ 
Πτολεμαίου 
καὶ 
Νικολάου 
κατῄει 
πρὸς 
θάλασσαν 
καταλιπὼν 
ἐπίτροπόν 
τε 
τῶν 
βασιλείων 
καὶ 
κηδεμόνα 
τῶν 
οἰκείων 
Φίλιππον. 
συνεξῄει 
δʼ 
ἅμα 
τοῖς 
τέκνοις 
Σαλώμη 
καὶ 
τοῦ 
βασιλέως 
ἀδελφιδοῖ 
τε 
καὶ 
γαμβροί, 
τῷ 
μὲν 
δοκεῖν 
συναγωνιούμενοι 
περὶ 
τῆς 
διαδοχῆς 
Ἀρχελάῳ, 
τὸ 
δʼ 
ἀληθὲς 
κατηγορήσοντες 
περὶ 
τῶν 
κατὰ 
τὸ 
ἱερὸν 
παρανομηθέντων. 
Συναντᾷ 
δʼ 
αὐτοῖς 
κατὰ 
τὴν 
Καισάρειαν 
Σαβῖνος 
ὁ 
τῆς 
Συρίας 
ἐπίτροπος 
εἰς 
Ἰουδαίαν 
ἀνιὼν 
ἐπὶ 
φυλακῇ 
τῶν 
Ἡρώδου 
χρημάτων. 
τοῦτον 
ἐπέσχεν 
προσωτέρω 
χωρεῖν 
ἐπελθὼν 
Οὔαρος, 
ὃν 
διὰ 
Πτολεμαίου 
πολλὰ 
δεηθεὶς 
Ἀρχέλαος 
μετεπέμψατο. 
τότε 
μὲν 
οὖν 
Σαβῖνος 
Οὐάρῳ 
χαριζόμενος 
οὔτʼ 
ἐπὶ 
τὰς 
ἄκρας 
ἔσπευσεν 
οὔτε 
τὰ 
ταμιεῖα 
τῶν 
πατρῴων 
χρημάτων 
ἀπέκλεισεν 
Ἀρχελάῳ, 
μέχρι 
δὲ 
τῆς 
Καίσαρος 
διαγνώσεως 
ἠρεμήσειν 
ὑπέσχετο 
καὶ 
διέτριβεν 
ἐπὶ 
τῆς 
Καισαρείας. 
ὡς 
δὲ 
τῶν 
ἐμποδιζόντων 
ὁ 
μὲν 
εἰς 
Ἀντιόχειαν 
ἀπῆρεν, 
Ἀρχέλαος 
δὲ 
εἰς 
Ῥώμην 
ἀνήχθη, 
διὰ 
τάχους 
ἐπὶ 
Ἱεροσολύμων 
ὁρμήσας 
παραλαμβάνει 
τὰ 
βασίλεια 
καὶ 
μεταπεμπόμενος 
τούς 
τε 
φρουράρχους 
καὶ 
διοικητὰς 
ἐπειρᾶτο 
διερευνᾶν 
τοὺς 
τῶν 
χρημάτων 
ἀναλογισμοὺς 
τάς 
τε 
ἄκρας 
παραλαμβάνειν. 
οὐ 
μὴν 
οἱ 
φύλακες 
τῶν 
Ἀρχελάου 
κατημέλουν 
ἐντολῶν, 
ἔμενον 
δὲ 
φρουροῦντες 
ἕκαστα 
καὶ 
τὴν 
φρουρὰν 
ἀνατιθέντες 
Καίσαρι 
μᾶλλον 
ἢ 
Ἀρχελάῳ. 
Κἀν 
τούτῳ 
πάλιν 
Ἀντίπας 
ἀμφισβητῶν 
περὶ 
τῆς 
βασιλείας 
ἐπέξεισιν 
ἀξιῶν 
τῆς 
ἐπιδιαθήκης 
κυριωτέραν 
εἶναι 
τὴν 
διαθήκην, 
ἐν 
ᾗ 
βασιλεὺς 
αὐτὸς 
ἐγέγραπτο. 
συλλήψεσθαι 
δʼ 
αὐτῷ 
προϋπέσχετο 
Σαλώμη 
καὶ 
πολλοὶ 
τῶν 
σὺν 
Ἀρχελάῳ 
πλεόντων 
συγγενῶν. 
ἐπήγετο 
δὲ 
τὴν 
μητέρα 
καὶ 
τὸν 
ἀδελφὸν 
Νικολάου 
Πτολεμαῖον 
ῥοπὴν 
εἶναι 
δοκοῦντα 
διὰ 
τὴν 
παρὰ 
Ἡρώδῃ 
πίστιν· 
γεγόνει 
γὰρ 
δὴ 
τῶν 
φίλων 
ἐκείνου 
τιμιώτατος· 
πλεῖστον 
μέντοι 
πεποίθει 
διὰ 
δεινότητα 
λόγων 
Εἰρηναίῳ 
τῷ 
ῥήτορι, 
διὸ 
καὶ 
τοὺς 
νουθετοῦντας 
εἴκειν 
Ἀρχελάῳ 
κατὰ 
τὸ 
πρεσβεῖον 
καὶ 
τὰς 
ἐπιδιαθήκας 
διεκρούσατο. 
μεθίστατο 
δὲ 
ἐν 
Ῥώμῃ 
πάντων 
πρὸς 
αὐτὸν 
ἡ 
σπουδὴ 
τῶν 
συγγενῶν, 
οἷς 
διὰ 
μίσους 
ἦν 
Ἀρχέλαος, 
καὶ 
προηγουμένως 
ἕκαστος 
αὐτονομίας 
ἐπεθύμει 
στρατηγῷ 
Ῥωμαίων 
διοικουμένης, 
εἰ 
δὲ 
τοῦτο 
διαμαρτάνοι, 
βασιλεύειν 
Ἀντίπαν 
ἤθελεν. 
Συνήργει 
δʼ 
αὐτοῖς 
εἰς 
τοῦτο 
καὶ 
Σαβῖνος 
διʼ 
ἐπιστολῶν 
κατηγορήσας 
μὲν 
Ἀρχελάου 
παρὰ 
Καίσαρι, 
πολλὰ 
δʼ 
ἐπαινέσας 
Ἀντίπαν. 
συντάξαντες 
δὲ 
τὰ 
ἐγκλήματα 
οἱ 
περὶ 
Σαλώμην 
ἐνεχείρισαν 
Καίσαρι, 
καὶ 
μετὰ 
τούτους 
Ἀρχέλαος 
τά 
τε 
κεφάλαια 
τῶν 
ἑαυτοῦ 
δικαίων 
γράψας 
καὶ 
τὸν 
δακτύλιον 
τοῦ 
πατρὸς 
καὶ 
τοὺς 
λόγους 
εἰσπέμπει 
διὰ 
Πτολεμαίου. 
προσκεψάμενος 
δὲ 
ὁ 
Καῖσαρ 
τὰ 
παρʼ 
ἀμφοῖν 
κατʼ 
ἰδίαν 
τό 
τε 
μέγεθος 
τῆς 
βασιλείας 
καὶ 
τὸ 
πλῆθος 
τῆς 
προσόδου, 
πρὸς 
οἷς 
τὸν 
ἀριθμὸν 
τῆς 
Ἡρώδου 
γενεᾶς, 
προαναγνοὺς 
δὲ 
καὶ 
τὰ 
παρὰ 
Οὐάρου 
καὶ 
Σαβίνου 
περὶ 
τούτων 
ἐπεσταλμένα, 
συνέδριον 
μὲν 
ἀθροίζει 
τῶν 
ἐν 
τέλει 
Ῥωμαίων, 
ἐν 
ᾧ 
καὶ 
τὸν 
ἐξ 
Ἀγρίππα 
καὶ 
Ἰουλίας 
τῆς 
θυγατρὸς 
θετὸν 
παῖδα 
Γάιον 
πρώτως 
ἐκάθισεν, 
ἀποδίδωσι 
δὲ 
λόγον 
αὐτοῖς. 
Ἔνθα 
καταστὰς 
ὁ 
Σαλώμης 
υἱὸς 
Ἀντίπατρος, 
ἦν 
δὲ 
τῶν 
ἐναντιουμένων 
Ἀρχελάῳ 
δεινότατος 
εἰπεῖν, 
κατηγόρει 
φάσκων 
τοῖς 
 μὲν 
λόγοις 
ἀμφισβητεῖν 
ἄρτι 
βασιλείας 
Ἀρχέλαον, 
τοῖς 
δʼ 
ἔργοις 
πάλαι 
γεγονέναι 
βασιλέα, 
κατειρωνεύεσθαι 
δὲ 
νῦν 
τῶν 
Καίσαρος 
ἀκοῶν, 
ὃν 
δικαστὴν 
τῆς 
διαδοχῆς 
οὐ 
περιέμεινεν, 
εἴ 
γε 
μετὰ 
τὴν 
Ἡρώδου 
τελευτὴν 
ἐγκαθέτους 
μὲν 
ὑποπέμψας 
τοὺς 
περιθήσοντας 
αὐτῷ 
τὸ 
διάδημα, 
προκαθίσας 
δʼ 
ἐπὶ 
τοῦ 
θρόνου 
καὶ 
χρηματίσας 
βασιλεὺς 
τάξεις 
τε 
τῆς 
στρατιᾶς 
ἀμείψας 
καὶ 
προκοπὰς 
χαρισάμενος, 
ἔτι 
δὲ 
τῷ 
δήμῳ 
πάντα 
κατανεύσας 
ὅσων 
ὡς 
παρὰ 
βασιλέως 
τυχεῖν 
ἠξίουν 
καὶ 
τοὺς 
ἐπὶ 
μεγίσταις 
αἰτίαις 
παρὰ 
τοῦ 
πατρὸς 
δεδεμένους 
λύσας, 
νῦν 
ἥκει 
παρὰ 
τοῦ 
δεσπότου 
σκιὰν 
αἰτησόμενος 
βασιλείας, 
ἧς 
ἥρπασεν 
ἑαυτῷ 
τὸ 
σῶμα, 
καὶ 
ποιῶν 
οὐ 
τῶν 
πραγμάτων 
ἀλλὰ 
τῶν 
ὀνομάτων 
κύριον 
Καίσαρα. 
προσωνείδιζεν 
δʼ 
ὡς 
καὶ 
τὸ 
πένθος 
κατειρωνεύσατο 
τοῦ 
πατρός, 
μεθʼ 
ἡμέραν 
μὲν 
ἐπισχηματίζων 
τὸ 
πρόσωπον 
εἰς 
λύπην, 
νύκτωρ 
δὲ 
μέχρις 
κώμων 
μεθυσκόμενος, 
ἐν 
ᾧ 
καὶ 
τὴν 
ταραχὴν 
τοῦ 
πλήθους 
ἐκ 
τῆς 
ἐπὶ 
τούτοις 
ἀγανακτήσεως 
ἔλεγεν 
γεγονέναι. 
καὶ 
τὸν 
ἀγῶνα 
τοῦ 
λόγου 
παντὸς 
ἐναπηρείσατο 
τῷ 
πλήθει 
τῶν 
περὶ 
τὸν 
ναὸν 
φονευθέντων, 
οὓς 
ἐληλυθέναι 
μὲν 
ἐφʼ 
ἑορτήν, 
παρὰ 
δὲ 
ταῖς 
ἰδίαις 
θυσίαις 
ὠμῶς 
ἀπεσφάχθαι· 
καὶ 
τοσοῦτον 
ἐν 
τῷ 
ἱερῷ 
σεσωρεῦσθαι 
νεκρῶν 
πλῆθος, 
ὅσον 
οὐδʼ 
ἂν 
ἀλλόφυλος 
ἐσώρευσεν 
πόλεμος 
ἐπελθὼν 
ἀκήρυκτος. 
ταύτην 
μέντοι 
τὴν 
ὠμότητα 
προσκεψάμενον 
αὐτοῦ 
καὶ 
τὸν 
πατέρα 
μηδʼ 
ἐλπίδος 
αὐτόν 
ποτε 
ἀξιῶσαι 
βασιλικῆς 
ἢ 
ὅτε 
χεῖρον 
τὴν 
ψυχὴν 
κάμνων 
τοῦ 
σώματος 
ἀκρατὴς 
ἦν 
ὑγιαίνοντος 
λογισμοῦ 
καὶ 
οὐδʼ 
ὃν 
ἔγραφεν 
ἐν 
ταῖς 
ἐπιδιαθήκαις 
ᾔδει 
διάδοχον, 
καὶ 
ταῦτα 
 μηδὲν 
τὸν 
ἐν 
ταῖς 
διαθήκαις 
μέμψασθαι 
δυνάμενος, 
ἃς 
ἔγραψεν 
ὑγιαίνων 
μὲν 
τὸ 
σῶμα, 
καθαρὰν 
δὲ 
τὴν 
ψυχὴν 
ἔχων 
πάθους 
παντός. 
εἰ 
μέντοι 
καὶ 
κυριωτέραν 
τὴν 
τοῦ 
κάμνοντος 
κρίσιν 
τιθείη 
τις, 
ἀποκεχειροτονῆσθαι 
βασιλείας 
Ἀρχέλαον 
ὑφʼ 
ἑαυτοῦ 
τοῖς 
εἰς 
αὐτὴν 
παρανομηθεῖσιν· 
ποταπὸν 
γὰρ 
ἂν 
γενέσθαι 
λαβόντα 
τὴν 
ἀρχὴν 
παρὰ 
Καίσαρος 
τὸν 
πρὶν 
λαβεῖν 
τοσούτους 
ἀνῃρηκότα; 
Πολλὰ 
τοιαῦτα 
διεξελθὼν 
Ἀντίπατρος 
καὶ 
τοὺς 
πλείστους 
τῶν 
συγγενῶν 
παραστησάμενος 
ἐφʼ 
ἑκάστῳ 
τῶν 
κατηγορημένων 
μάρτυρας 
καταπαύει 
τὸν 
λόγον. 
ἀνίσταται 
δὲ 
Νικόλαος 
ὑπὲρ 
Ἀρχελάου, 
καὶ 
τὸν 
μὲν 
ἐν 
τῷ 
ἱερῷ 
φόνον 
ἀναγκαῖον 
ἀπέφηνεν· 
πολεμίους 
γὰρ 
γεγονέναι 
τοὺς 
ἀνῃρημένους 
οὐ 
τῆς 
βασιλείας 
μόνον 
ἀλλὰ 
καὶ 
τοῦ 
δικάζοντος 
αὐτὴν 
Καίσαρος. 
τῶν 
δʼ 
ἄλλων 
ἐγκλημάτων 
συμβούλους 
ἀπεδείκνυεν 
αὐτοὺς 
τοὺς 
κατηγόρους 
γεγονέναι. 
τήν 
γε 
μὴν 
ἐπιδιαθήκην 
ἠξίου 
διὰ 
τοῦτο 
μάλιστα 
εἶναι 
κυρίαν, 
ὅτι 
βεβαιωτὴν 
ἐν 
αὐτῇ 
Καίσαρα 
καθίστατο 
τοῦ 
διαδόχου· 
ὁ 
γὰρ 
σωφρονῶν 
ὥστε 
τῷ 
δεσπότῃ 
τῶν 
ὅλων 
παραχωρεῖν 
τῆς 
ἐξουσίας 
οὐ 
δή 
που 
περὶ 
κληρονόμου 
κρίσιν 
ἐσφάλλετο, 
σωφρονῶν 
δʼ 
ᾑρεῖτο 
καὶ 
τὸν 
καθιστάμενον 
ὁ 
γινώσκων 
τὸν 
καθιστάντα. 
Διεξελθόντος 
δὲ 
πάντα 
καὶ 
Νικολάου 
παρελθὼν 
Ἀρχέλαος 
προπίπτει 
τῶν 
Καίσαρος 
γονάτων 
ἡσυχῆ. 
κἀκεῖνος 
αὐτὸν 
μάλα 
φιλοφρόνως 
ἀναστήσας 
ἐνέφηνεν 
μὲν 
ὡς 
ἄξιος 
εἴη 
τῆς 
πατρῴας 
διαδοχῆς, 
οὐ 
μήν 
τι 
βέβαιον 
ἀπεφήνατο. 
διαλύσας 
δὲ 
τοὺς 
συνέδρους 
ἐκείνης 
τῆς 
ἡμέρας 
καθʼ 
ἑαυτὸν 
περὶ 
ὧν 
διήκουσεν 
ἐσκέπτετο, 
εἴτε 
χρὴ 
τῶν 
ἐν 
ταῖς 
διαθήκαις 
καταστῆσαί 
τινα 
διάδοχον, 
εἴτε 
καὶ 
πάσῃ 
τῇ 
γενεᾷ 
διανεῖμαι 
τὴν 
ἀρχήν· 
ἐδόκει 
γὰρ 
ἐπικουρίας 
τὸ 
πλῆθος 
τῶν 
προσώπων 
χρῄζειν. 
Πρὶν 
δὲ 
ὁρίσαι 
τι 
περὶ 
τούτων 
Καίσαρα 
τελευτᾷ 
μὲν 
ἡ 
Ἀρχελάου 
μήτηρ 
Μαλθακὴ 
νοσήσασα, 
παρὰ 
Οὐάρου 
δʼ 
ἐκομίσθησαν 
ἐκ 
Συρίας 
ἐπιστολαὶ 
περὶ 
τῆς 
Ἰουδαίων 
ἀποστάσεως, 
ἣν 
προϊδόμενος 
ὁ 
Οὔαρος, 
ἀνέβη 
γὰρ 
μετὰ 
τὸν 
Ἀρχελάου 
πλοῦν 
εἰς 
Ἱεροσόλυμα 
τοὺς 
παρακινοῦντας 
καθέξων, 
ἐπειδὴ 
πρόδηλον 
ἦν 
τὸ 
πλῆθος 
οὐκ 
ἠρεμῆσον, 
ἓν 
τῶν 
τριῶν 
ἀπὸ 
Συρίας 
ταγμάτων, 
ὅπερ 
ἄγων 
ἧκεν, 
ἐν 
τῇ 
πόλει 
καταλείπει. 
καὶ 
αὐτὸς 
μὲν 
ὑπέστρεψεν 
εἰς 
Ἀντιόχειαν, 
ἐπελθὼν 
δὲ 
ὁ 
Σαβῖνος 
ἀφορμὴν 
αὐτοῖς 
παρέσχεν 
νεωτεροποιίας· 
τούς 
τε 
γὰρ 
φρουροὺς 
παραδιδόναι 
τὰς 
ἄκρας 
ἐβιάζετο 
καὶ 
πικρῶς 
τὰ 
βασιλικὰ 
χρήματα 
διηρεύνα, 
πεποιθὼς 
οὐ 
μόνον 
τοῖς 
ὑπὸ 
Οὐάρου 
καταλειφθεῖσι 
στρατιώταις, 
ἀλλὰ 
καὶ 
πλήθει 
δούλων 
ἰδίων, 
οὓς 
ἅπαντας 
ὁπλίσας 
ὑπηρέταις 
ἐχρῆτο 
τῆς 
πλεονεξίας. 
ἐνστάσης 
δὲ 
τῆς 
πεντηκοστῆς, 
οὕτω 
καλοῦσίν 
τινα 
ἑορτὴν 
Ἰουδαῖοι 
παρʼ 
ἑπτὰ 
γινομένην 
ἑβδομάδας 
καὶ 
τὸν 
ἀριθμὸν 
τῶν 
ἡμερῶν 
προσηγορίαν 
ἔχουσαν, 
οὐχ 
ἡ 
συνήθης 
θρησκεία 
συνήγαγεν 
τὸν 
δῆμον, 
ἀλλʼ 
ἡ 
ἀγανάκτησις. 
συνέδραμεν 
γοῦν 
πλῆθος 
ἄπειρον 
ἔκ 
τε 
τῆς 
Γαλιλαίας 
καὶ 
ἐκ 
τῆς 
Ἰδουμαίας 
Ἱεριχοῦντός 
τε 
καὶ 
τῆς 
ὑπὲρ 
Ἰορδάνην 
Περαίας, 
ὑπερεῖχεν 
δὲ 
πλήθει 
καὶ 
προθυμίαις 
ἀνδρῶν 
ὁ 
γνήσιος 
ἐξ 
αὐτῆς 
Ἰουδαίας 
λαός. 
διανείμαντες 
δὲ 
σφᾶς 
αὐτοὺς 
εἰς 
τρία 
μέρη 
τριχῆ 
στρατοπεδεύονται, 
πρός 
τε 
τῷ 
βορείῳ 
τοῦ 
ἱεροῦ 
κλίματι 
καὶ 
πρὸς 
τῷ 
μεσημβρινῷ 
κατὰ 
τὸν 
ἱππόδρομον, 
ἡ 
δὲ 
τρίτη 
μοῖρα 
πρὸς 
τοῖς 
βασιλείοις 
κατὰ 
δύσιν. 
περικαθεζόμενοι 
δὲ 
πανταχόθεν 
τοὺς 
Ῥωμαίους 
ἐπολιόρκουν. 
Ὁ 
δὲ 
Σαβῖνος 
πρός 
τε 
τὸ 
πλῆθος 
αὐτῶν 
ὑποδείσας 
καὶ 
 τὰ 
φρονήματα 
συνεχεῖς 
μὲν 
ἀγγέλους 
ἔπεμπεν 
πρὸς 
Οὔαρον 
ἐπαμύνειν 
ἐν 
τάχει 
δεόμενος 
ὡς 
εἰ 
βραδύνοι 
κατακοπησομένου 
τοῦ 
τάγματος· 
αὐτὸς 
δὲ 
ἐπὶ 
τὸν 
ὑψηλότατον 
τοῦ 
φρουρίου 
πύργον 
ἀναβάς, 
ὃς 
ἐκαλεῖτο 
Φασάηλος 
ἐπώνυμον 
ἔχων 
ἀδελφὸν 
Ἡρώδου 
διαφθαρέντα 
ὑπὸ 
Πάρθων, 
ἐντεῦθεν 
κατέσειεν 
τοῖς 
ἐν 
τῷ 
τάγματι 
στρατιώταις 
ἐπιχειρεῖν 
τοῖς 
πολεμίοις· 
διʼ 
ἔκπληξιν 
γὰρ 
οὐδʼ 
εἰς 
τοὺς 
σφετέρους 
καταβαίνειν 
ἐθάρρει. 
παραπεισθέντες 
δὲ 
οἱ 
στρατιῶται 
προπηδῶσιν 
εἰς 
τὸ 
ἱερὸν 
καὶ 
μάχην 
καρτερὰν 
τοῖς 
Ἰουδαίοις 
συνάπτουσιν, 
ἐν 
ᾗ 
μέχρι 
μὲν 
οὐδεὶς 
καθύπερθεν 
ἐπήμυνεν 
περιῆσαν 
ἐμπειρίᾳ 
πολέμου 
τῶν 
ἀπείρων· 
ἐπεὶ 
δὲ 
πολλοὶ 
Ἰουδαίων 
ἀναβάντες 
ἐπὶ 
τὰς 
στοὰς 
κατὰ 
κεφαλῆς 
αὐτῶν 
ἠφίεσαν 
τὰ 
βέλη, 
συνετρίβοντο 
πολλοὶ 
καὶ 
οὔτε 
τοὺς 
ἄνωθεν 
βάλλοντας 
ἀμύνεσθαι 
ῥᾴδιον 
ἦν 
οὔτε 
τοὺς 
συστάδην 
μαχομένους 
ὑπομένειν. 
Καταπονούμενοι 
μὲν 
πρὸς 
ἀμφοτέρων 
ὑποπιμπρᾶσιν 
τὰς 
στοάς, 
ἔργα 
θαυμάσια 
μεγέθους 
τε 
καὶ 
πολυτελείας 
ἕνεκεν· 
οἱ 
δʼ 
ἐπʼ 
αὐτῶν 
ἐξαίφνης 
ὑπὸ 
τῆς 
φλογὸς 
περισχεθέντες 
πολλοὶ 
μὲν 
ἐν 
αὐτῇ 
διεφθάρησαν, 
πολλοὶ 
δὲ 
ὑπὸ 
τῶν 
πολεμίων 
πηδῶντες 
εἰς 
αὐτούς, 
τινὲς 
δʼ 
εἰς 
τοὐπίσω 
κατὰ 
τοῦ 
τείχους 
ἐκρημνίζοντο, 
ἔνιοι 
δʼ 
ὑπʼ 
ἀμηχανίας 
τοῖς 
ἰδίοις 
ξίφεσιν 
τὸ 
πῦρ 
ἔφθανον· 
ὅσοι 
δὲ 
καθερπύσαντες 
ἀπὸ 
τῶν 
τειχῶν 
ᾖξαν 
εἰς 
τοὺς 
Ῥωμαίους 
εὐμεταχείριστοι 
διὰ 
τὴν 
ἔκπληξιν 
ἦσαν. 
καὶ 
τῶν 
μὲν 
ἀπολωλότων, 
τῶν 
δʼ 
ὑπὸ 
τοῦ 
δέους 
σκεδασθέντων 
ἐρήμῳ 
τῷ 
τοῦ 
θεοῦ 
θησαυρῷ 
προσπεσόντες 
οἱ 
στρατιῶται 
περὶ 
τετρακόσια 
τάλαντα 
διήρπασαν, 
ὧν 
ὅσα 
μὴ 
διεκλάπη 
Σαβῖνος 
ἤθροισεν. 
Ἰουδαίους 
δὲ 
ἥ 
τε 
τῶν 
ἔργων 
καὶ 
ἀνδρῶν 
φθορὰ 
πολὺ 
πλείους 
καὶ 
μαχιμωτέρους 
ἐπισυνέστησεν 
Ῥωμαίοις 
καὶ 
περισχόντες 
τὰ 
βασίλεια 
πάντας 
ἠπείλουν 
διαφθείρειν, 
εἰ 
μὴ 
θᾶττον 
ἀπίοιεν· 
ὑπισχνοῦντο 
γὰρ 
ἄδειαν 
τῷ 
Σαβίνῳ 
βουλομένῳ 
μετὰ 
τοῦ 
τάγματος 
ἐξιέναι. 
συνελάμβανον 
δʼ 
αὐτοῖς 
οἱ 
πλείους 
τῶν 
βασιλικῶν 
αὐτομολήσαντες. 
τὸ 
μέντοι 
πολεμικώτατον 
μέρος, 
Σεβαστηνοὶ 
τρισχίλιοι 
Ῥοῦφός 
τε 
καὶ 
Γρᾶτος 
ἐπὶ 
τούτοις, 
ὁ 
μὲν 
τοὺς 
πεζοὺς 
τῶν 
βασιλικῶν 
ὑπʼ 
αὐτὸν 
ἔχων, 
Ῥοῦφος 
δὲ 
τοὺς 
ἱππεῖς, 
ὢν 
ἑκάτερος 
καὶ 
χωρὶς 
ὑπηκόου 
δυνάμεως 
διʼ 
ἀλκὴν 
καὶ 
σύνεσιν 
πολέμου 
ῥοπή, 
προσέθεντο 
Ῥωμαίοις. 
Ἰουδαῖοι 
μὲν 
οὖν 
ἐνέκειντο 
τῇ 
πολιορκίᾳ 
τῶν 
τειχῶν 
ἅμα 
πειρώμενοι 
τοῦ 
φρουρίου 
καὶ 
τοῖς 
περὶ 
τὸν 
Σαβῖνον 
ἐμβοῶντες 
ἀπιέναι 
μηδʼ 
ἐμποδὼν 
αὐτοῖς 
γενέσθαι 
διὰ 
χρόνου 
πολλοῦ 
κομιζομένοις 
τὴν 
πάτριον 
αὐτονομίαν. 
Σαβίνῳ 
δʼ 
ἀγαπητὸν 
μὲν 
ἦν 
ὑπεξελθεῖν, 
ἠπίστει 
δὲ 
ταῖς 
ὑποσχέσεσιν 
καὶ 
τὸ 
πρᾷον 
αὐτῶν 
δέλεαρ 
εἰς 
ἐνέδραν 
ὑπώπτευεν· 
ἅμα 
δὲ 
καὶ 
τὴν 
ἀπὸ 
Οὐάρου 
βοήθειαν 
ἐλπίζων 
διέτριβεν 
τὴν 
πολιορκίαν. 
Ἐν 
δὲ 
τούτῳ 
καὶ 
τὰ 
κατὰ 
τὴν 
χώραν 
πολλαχόθεν 
ἐταράσσετο, 
καὶ 
συχνοὺς 
βασιλειᾶν 
ὁ 
καιρὸς 
ἀνέπειθεν. 
κατὰ 
μέν 
γε 
τὴν 
Ἰδουμαίαν 
δισχίλιοι 
τῶν 
ὑπὸ 
Ἡρώδῃ 
πάλαι 
στρατευσαμένων 
συστάντες 
ἔνοπλοι 
διεμάχοντο 
τοῖς 
βασιλικοῖς, 
οἷς 
Ἀχίαβος 
ἀνεψιὸς 
βασιλέως 
ἀπὸ 
τῶν 
ἐρυμνοτάτων 
χωρίων 
ἐπολέμει 
ὑποφεύγων 
τὴν 
ἐν 
τοῖς 
πεδίοις 
συμπλοκήν· 
ἐν 
δὲ 
Σεπφώρει 
τῆς 
Γαλιλαίας 
Ἰούδας 
υἱὸς 
Ἐζεκία 
τοῦ 
κατατρέχοντός 
ποτε 
τὴν 
χώραν 
ἀρχιλῃστοῦ 
καὶ 
χειρωθέντος 
ὑφʼ 
Ἡρώδου 
βασιλέως 
συστήσας 
πλῆθος 
οὐκ 
ὀλίγον 
ἀναρρήγνυσιν 
τὰς 
βασιλικὰς 
ὁπλοθήκας 
καὶ 
τοὺς 
περὶ 
αὐτὸν 
ὁπλίσας 
τοῖς 
τὴν 
δυναστείαν 
ζηλοῦσιν 
ἐπεχείρει. 
Κατὰ 
δὲ 
τὴν 
Περαίαν 
Σίμων 
τις 
τῶν 
βασιλικῶν 
δούλων 
εὐμορφίᾳ 
σώματος 
καὶ 
μεγέθει 
πεποιθὼς 
περιτίθησιν 
μὲν 
ἑαυτῷ 
διάδημα, 
περιιὼν 
δὲ 
μεθʼ 
ὧν 
συνήθροισεν 
λῃστῶν 
τά 
τε 
ἐν 
Ἱεριχοῖ 
βασίλεια 
καταπίμπρησιν 
καὶ 
πολλὰς 
ἑτέρας 
τῶν 
πολυτελῶν 
ἐπαύλεις, 
ἁρπαγὰς 
ῥᾳδίως 
ἐκ 
τοῦ 
πυρὸς 
αὑτῷ 
ποριζόμενος. 
κἂν 
ἔφθη 
πᾶσαν 
οἴκησιν 
εὐπρεπῆ 
καταφλέξας, 
εἰ 
μὴ 
Γρᾶτος 
ὁ 
τῶν 
βασιλικῶν 
πεζῶν 
ἡγεμὼν 
τούς 
τε 
Τραχωνίτας 
τοξότας 
καὶ 
τὸ 
μαχιμώτατον 
τῶν 
Σεβαστηνῶν 
ἀναλαβὼν 
ὑπαντιάζει 
τὸν 
ἄνδρα. 
τῶν 
μὲν 
οὖν 
Περαίων 
συχνοὶ 
διεφθάρησαν 
ἐν 
τῇ 
μάχῃ, 
τὸν 
Σίμωνα 
δʼ 
αὐτὸν 
ἀναφεύγοντα 
διʼ 
ὀρθίου 
φάραγγος 
ὁ 
Γρᾶτος 
ὑποτέμνεται 
καὶ 
φεύγοντος 
ἐκ 
πλαγίου 
τὸν 
αὐχένα 
πλήξας 
ἀπέρραξε. 
κατεφλέγη 
δὲ 
 καὶ 
τὰ 
πλησίον 
Ἰορδάνου 
βασίλεια 
κατὰ 
βηθαραμινενθα 
συστάντων 
ἑτέρων 
τινῶν 
ἐκ 
τῆς 
Περαίας. 
Τότε 
καὶ 
ποιμήν 
τις 
ἀντιποιηθῆναι 
βασιλείας 
ἐτόλμησεν· 
Ἀθρογγαῖος 
ἐκαλεῖτο, 
προυξένει 
δʼ 
αὐτῷ 
τὴν 
ἐλπίδα 
σώματος 
ἰσχὺς 
καὶ 
ψυχὴ 
θανάτου 
καταφρονοῦσα, 
πρὸς 
δὲ 
τούτοις 
ἀδελφοὶ 
τέσσαρες 
ὅμοιοι. 
τούτων 
ἑκάστῳ 
λόχον 
ὑποζεύξας 
ἔνοπλον 
ὥσπερ 
στρατηγοῖς 
ἐχρῆτο 
καὶ 
σατράπαις 
ἐπὶ 
τὰς 
καταδρομάς, 
αὐτὸς 
δὲ 
καθάπερ 
βασιλεὺς 
τῶν 
σεμνοτέρων 
ἥπτετο 
πραγμάτων. 
τότε 
μὲν 
οὖν 
ἑαυτῷ 
περιτίθησιν 
διάδημα, 
διέμεινεν 
δʼ 
ὕστερον 
οὐκ 
ὀλίγον 
χρόνον 
τὴν 
χώραν 
κατατρέχων 
σὺν 
τοῖς 
ἀδελφοῖς· 
καὶ 
τὸ 
κτείνειν 
αὐτοῖς 
προηγούμενον 
ἦν 
Ῥωμαίους 
τε 
καὶ 
τοὺς 
βασιλικούς, 
διέφευγεν 
δὲ 
οὐδὲ 
Ἰουδαίων 
εἴ 
τις 
εἰς 
χεῖρας 
ἔλθοι 
φέρων 
κέρδος. 
ἐτόλμησαν 
δέ 
ποτε 
Ῥωμαίων 
λόχον 
ἄθρουν 
περισχεῖν 
κατʼ 
Ἀμμαοῦντα· 
σῖτα 
δʼ 
οὗτοι 
καὶ 
ὅπλα 
διεκόμιζον 
τῷ 
τάγματι. 
τὸν 
μὲν 
οὖν 
ἑκατοντάρχην 
αὐτῶν 
Ἄρειον 
καὶ 
τεσσαράκοντα 
τοὺς 
γενναιοτάτους 
κατηκόντισαν, 
οἱ 
δὲ 
λοιποὶ 
κινδυνεύοντες 
ταὐτὸ 
παθεῖν 
Γράτου 
σὺν 
τοῖς 
Σεβαστηνοῖς 
ἐπιβοηθήσαντος 
ἐξέφυγον. 
πολλὰ 
τοιαῦτα 
τοὺς 
ἐπιχωρίους 
καὶ 
τοὺς 
ἀλλοφύλους 
παρʼ 
ὅλον 
τὸν 
πόλεμον 
ἐργασάμενοι 
μετὰ 
χρόνον 
οἱ 
μὲν 
τρεῖς 
ἐχειρώθησαν, 
ὑπʼ 
Ἀρχελάου 
μὲν 
ὁ 
πρεσβύτατος, 
οἱ 
δʼ 
ἑξῆς 
δύο 
Γράτῳ 
καὶ 
Πτολεμαίῳ 
περιπεσόντες· 
ὁ 
δὲ 
τέταρτος 
Ἀρχελάῳ 
προσεχώρησεν 
κατὰ 
δεξιάν. 
τοῦτο 
μὲν 
δὴ 
τὸ 
τέλος 
ὕστερον 
αὐτοὺς 
 ἐξεδέχετο, 
τότε 
δὲ 
λῃστρικοῦ 
πολέμου 
τὴν 
Ἰουδαίαν 
πᾶσαν 
ἐνεπίμπλασαν. 
Οὐάρῳ 
δὲ 
δεξαμένῳ 
τὰ 
παρὰ 
Σαβίνου 
καὶ 
τῶν 
ἡγεμόνων 
γράμματα 
δεῖσαί 
τε 
περὶ 
τοῦ 
τάγματος 
ὅλου 
παρέστη 
καὶ 
σπεύδειν 
ἐπὶ 
τὴν 
βοήθειαν. 
ἀναλαβὼν 
δὴ 
τὰ 
λοιπὰ 
δύο 
τάγματα 
καὶ 
τὰς 
σὺν 
αὐτοῖς 
τέσσαρας 
ἴλας 
ἱππέων 
ἐπὶ 
Πτολεμαΐδος 
ᾔει, 
προστάξας 
ἐκεῖ 
καὶ 
τοὺς 
παρὰ 
τῶν 
βασιλέων 
καὶ 
δυναστῶν 
ἐπικούρους 
συνελθεῖν· 
προσέλαβεν 
δὲ 
καὶ 
παρὰ 
Βηρυτίων 
διερχόμενος 
τὴν 
πόλιν 
χιλίους 
καὶ 
πεντακοσίους 
ὁπλίτας. 
ἐπεὶ 
δʼ 
εἰς 
τὴν 
Πτολεμαΐδα 
τό 
τε 
ἄλλο 
συμμαχικὸν 
πλῆθος 
αὐτῷ 
παρῆν 
καὶ 
κατὰ 
τὸ 
πρὸς 
Ἡρώδην 
ἔχθος 
Ἀρέτας 
ὁ 
Ἄραψ 
οὐκ 
ὀλίγην 
ἄγων 
δύναμιν 
ἱππικήν 
τε 
καὶ 
πεζικήν, 
μέρος 
τῆς 
στρατιᾶς 
εὐθέως 
ἔπεμπεν 
εἰς 
τὴν 
Γαλιλαίαν 
γειτνιῶσαν 
τῇ 
Πτολεμαΐδι 
καὶ 
Γάιον 
ἡγεμόνα 
τῶν 
αὐτοῦ 
φίλων, 
ὃς 
τούς 
τε 
ὑπαντιάσαντας 
τρέπεται 
καὶ 
Σέπφωριν 
πόλιν 
ἑλὼν 
αὐτὴν 
μὲν 
ἐμπίπρησι, 
τοὺς 
δʼ 
ἐνοικοῦντας 
ἀνδραποδίζεται. 
μετὰ 
δὲ 
τῆς 
ὅλης 
δυνάμεως 
αὐτὸς 
Οὔαρος 
εἰς 
Σαμάρειαν 
ἐλάσας 
τῆς 
μὲν 
πόλεως 
ἀπέσχετο 
μηδὲν 
ἐν 
τοῖς 
τῶν 
ἄλλων 
θορύβοις 
παρακεκινηκυῖαν 
εὑρών, 
αὐλίζεται 
δὲ 
περί 
τινα 
κώμην 
Ἀροῦν 
καλουμένην· 
κτῆμα 
δὲ 
ἦν 
Πτολεμαίου 
καὶ 
διὰ 
τοῦτο 
ὑπὸ 
τῶν 
Ἀράβων 
διηρπάσθη 
μηνιόντων 
καὶ 
τοῖς 
Ἡρώδου 
φίλοις. 
ἔνθεν 
εἰς 
Σαπφὼ 
πρόεισιν 
κώμην 
ἑτέραν 
ἐρυμνήν, 
ἣν 
ὁμοίως 
διήρπασαν 
τάς 
τε 
προσόρους 
 πάσας 
ὅσαις 
ἐπετύγχανον. 
πυρὸς 
δὲ 
καὶ 
φόνου 
πεπλήρωτο 
πάντα 
καὶ 
πρὸς 
τὰς 
ἁρπαγὰς 
τῶν 
Ἀράβων 
οὐδὲν 
ἀντεῖχεν. 
κατεφλέγη 
δὲ 
καὶ 
Ἀμμαοῦς 
φυγόντων 
τῶν 
οἰκητόρων, 
Οὐάρου 
διʼ 
ὀργὴν 
τῶν 
περὶ 
Ἄρειον 
ἀποσφαγέντων 
κελεύσαντος. 
Ἐνθένδε 
εἰς 
Ἱεροσόλυμα 
προελθὼν 
ὀφθείς 
τε 
μόνον 
μετὰ 
τῆς 
δυνάμεως 
τὰ 
στρατόπεδα 
τῶν 
Ἰουδαίων 
διεσκέδασεν. 
καὶ 
οἱ 
μὲν 
ᾤχοντο 
φυγόντες 
ἀνὰ 
τὴν 
χώραν· 
δεξάμενοι 
δὲ 
αὐτὸν 
οἱ 
κατὰ 
τὴν 
πόλιν 
ἀπεσκευάζοντο 
τὰς 
αἰτίας 
τῆς 
ἀποστάσεως, 
αὐτοὶ 
μὲν 
οὐδὲν 
παρακινῆσαι 
λέγοντες, 
διὰ 
δὲ 
τὴν 
ἑορτὴν 
ἀναγκαίως 
δεξάμενοι 
τὸ 
πλῆθος 
συμπολιορκηθῆναι 
μᾶλλον 
Ῥωμαίοις 
ἢ 
συμπολεμῆσαι 
τοῖς 
ἀποστᾶσιν. 
προϋπηντήκεισαν 
δὲ 
αὐτῷ 
Ἰώσηπος 
ὁ 
ἀνεψιὸς 
Ἀρχελάου 
καὶ 
σὺν 
Γράτῳ 
Ῥοῦφος, 
ἄγοντες 
ἅμα 
τῷ 
βασιλικῷ 
στρατῷ 
καὶ 
τοὺς 
Σεβαστηνούς, 
οἵ 
τε 
ἀπὸ 
τοῦ 
Ῥωμαϊκοῦ 
τάγματος 
τὸν 
συνήθη 
τρόπον 
κεκοσμημένοι· 
Σαβῖνος 
μὲν 
γὰρ 
οὐδʼ 
εἰς 
ὄψιν 
ὑπομείνας 
ἐλθεῖν 
Οὐάρῳ 
προεξῆλθεν 
τῆς 
πόλεως 
ἐπὶ 
θάλασσαν. 
Οὔαρος 
δὲ 
κατὰ 
μοῖραν 
τῆς 
στρατιᾶς 
ἐπὶ 
τοὺς 
αἰτίους 
τοῦ 
κινήματος 
ἔπεμψεν 
περὶ 
τὴν 
χώραν, 
καὶ 
πολλῶν 
ἀγομένων 
τοὺς 
μὲν 
ἧττον 
θορυβώδεις 
φανέντας 
ἐφρούρει, 
τοὺς 
δὲ 
αἰτιωτάτους 
ἀνεσταύρωσεν 
περὶ 
δισχιλίους. 
Ἠγγέλθη 
δʼ 
αὐτῷ 
κατὰ 
τὴν 
Ἰδουμαίαν 
ἔτι 
συμμένειν 
μυρίους 
ὁπλίτας. 
ὁ 
δὲ 
τοὺς 
μὲν 
Ἄραβας 
εὑρὼν 
οὐ 
συμμάχων 
ἦθος 
ἔχοντας, 
ἀλλʼ 
ἰδίῳ 
πάθει 
στρατευομένους 
καὶ 
πέρα 
τῆς 
ἑαυτοῦ 
προαιρέσεως 
τὴν 
χώραν 
κακοῦντας 
ἔχθει 
τῷ 
πρὸς 
Ἡρώδην 
ἀποπέμπεται, 
μετὰ 
 δὲ 
τῶν 
ἰδίων 
ταγμάτων 
ἐπὶ 
τοὺς 
ἀφεστῶτας 
ἠπείγετο. 
κἀκεῖνοι 
πρὶν 
εἰς 
χεῖρας 
ἐλθεῖν 
Ἀχιάβου 
συμβουλεύσαντος 
σφᾶς 
αὐτοὺς 
παρέδοσαν, 
Οὔαρος 
δὲ 
τῷ 
πλήθει 
μὲν 
ἠφίει 
τὰς 
αἰτίας, 
τοὺς 
δὲ 
ἡγεμόνας 
ἐξετασθησομένους 
ἔπεμπεν 
ἐπὶ 
Καίσαρα. 
Καῖσαρ 
δὲ 
τοῖς 
μὲν 
ἄλλοις 
συνέγνω, 
τινὰς 
δὲ 
τῶν 
τοῦ 
βασιλέως 
συγγενῶν, 
ἦσαν 
γὰρ 
ἐν 
αὐτοῖς 
ἔνιοι 
προσήκοντες 
Ἡρώδῃ 
κατὰ 
γένος, 
κολάσαι 
προσέταξεν, 
ὅτι 
κατʼ 
οἰκείου 
βασιλέως 
ἐστρατεύσαντο. 
Οὔαρος 
μὲν 
οὖν 
τοῦτον 
τὸν 
τρόπον 
καταστησάμενος 
τὰ 
ἐν 
Ἱεροσολύμοις 
καὶ 
φρουρὰν 
καταλιπὼν 
τὸ 
καὶ 
πρότερον 
τάγμα 
εἰς 
Ἀντιόχειαν 
ἐπάνεισιν. 
Ἀρχελάῳ 
δʼ 
ἐπὶ 
Ῥώμης 
πάλιν 
ἄλλη 
συνίσταται 
δίκη 
πρὸς 
Ἰουδαίους, 
οἳ 
πρὸ 
τῆς 
ἀποστάσεως 
ἐπιτρέψαντος 
Οὐάρου 
πρέσβεις 
ἐξεληλύθεσαν 
περὶ 
τῆς 
τοῦ 
ἔθνους 
αὐτονομίας· 
ἦσαν 
δὲ 
πεντήκοντα 
μὲν 
οἱ 
παρόντες, 
συμπαρίσταντο 
δὲ 
αὐτοῖς 
τῶν 
ἐπὶ 
Ῥώμης 
Ἰουδαίων 
ὑπὲρ 
ὀκτακισχιλίους. 
ἀθροίσαντος 
δὲ 
Καίσαρος 
συνέδριον 
τῶν 
ἐν 
τέλει 
Ῥωμαίων 
καὶ 
τῶν 
φίλων 
ἐν 
τῷ 
κατὰ 
τὸ 
Παλάτιον 
Ἀπόλλωνος 
ἱερῷ, 
κτίσμα 
δʼ 
ἦν 
ἴδιον 
αὐτοῦ 
θαυμασίῳ 
πολυτελείᾳ 
κεκοσμημένον, 
μετὰ 
μὲν 
τῶν 
πρεσβευτῶν 
τὸ 
Ἰουδαϊκὸν 
πλῆθος 
ἔστη, 
σὺν 
δὲ 
τοῖς 
φίλοις 
ἄντικρυς 
Ἀρχέλαος, 
τῶν 
δὲ 
τούτου 
συγγενῶν 
οἱ 
φίλοι 
παρʼ 
οὐδετέροις, 
συμπαρίστασθαι 
μὲν 
Ἀρχελάῳ 
διὰ 
μῖσος 
καὶ 
φθόνον 
οὐχ 
ὑπομένοντες, 
ὀφθῆναι 
δὲ 
μετὰ 
τῶν 
κατηγόρων 
ὑπὸ 
Καίσαρος 
αἰδούμενοι. 
τούτοις 
παρῆν 
καὶ 
Φίλιππος 
ἀδελφὸς 
Ἀρχελάου, 
προπεμφθεὶς 
κατʼ 
εὔνοιαν 
ὑπὸ 
Οὐάρου 
δυοῖν 
ἕνεκα, 
Ἀρχελάῳ 
τε 
συναγωνίσασθαι, 
κἂν 
διανέμῃ 
τὸν 
Ἡρώδου 
Καῖσαρ 
οἶκον 
πᾶσι 
τοῖς 
ἐγγόνοις, 
κλήρου 
τινὸς 
ἀξιωθῆναι. 
Ἐπιτραπὲν 
δὲ 
λέγειν 
τοῖς 
κατηγόροις 
τὰς 
Ἡρώδου 
παρανομίας 
πρῶτον 
διεξῄεσαν, 
οὐ 
βασιλέα 
λέγοντες 
ἀλλὰ 
τῶν 
πώποτε 
τυραννησάντων 
ὠμότατον 
ἐνηνοχέναι 
τύραννον· 
πλείστων 
γοῦν 
ἀνῃρημένων 
ὑπʼ 
αὐτοῦ 
τοιαῦτα 
πεπονθέναι 
τοὺς 
καταλειφθέντας, 
ὥστε 
μακαρίζεσθαι 
τοὺς 
ἀπολωλότας· 
βεβασανικέναι 
γὰρ 
οὐ 
μόνον 
τὰ 
σώματα 
τῶν 
ὑποτεταγμένων 
ἀλλὰ 
καὶ 
τὰς 
πόλεις· 
τὰς 
μὲν 
γὰρ 
ἰδίας 
λελωβῆσθαι, 
τὰς 
δὲ 
τῶν 
ἀλλοφύλων 
κεκοσμηκέναι 
καὶ 
τὸ 
τῆς 
Ἰουδαίας 
αἷμα 
κεχαρίσθαι 
τοῖς 
ἔξωθεν 
δήμοις. 
ἀντὶ 
δὲ 
τῆς 
παλαιᾶς 
εὐδαιμονίας 
καὶ 
τῶν 
πατρίων 
νόμων 
πενίας 
τὸ 
ἔθνος 
καὶ 
παρανομίας 
ἐσχάτης 
πεπληρωκέναι, 
καθόλου 
δὲ 
πλείους 
ὑπομεμενηκέναι 
τὰς 
ἐξ 
Ἡρώδου 
συμφορὰς 
ἐν 
ὀλίγοις 
ἔτεσιν 
Ἰουδαίους 
ὧν 
ἐν 
παντὶ 
τῷ 
χρόνῳ 
μετὰ 
τὴν 
ἐκ 
Βαβυλῶνος 
ἀναχώρησιν 
ἔπαθον 
οἱ 
πρόγονοι 
Ξέρξου 
βασιλεύοντος 
ἀπαναστάντες. 
εἰς 
τοσοῦτον 
μέντοι 
μετριότητος 
καὶ 
τοῦ 
δυστυχεῖν 
ἔθους 
προελθεῖν, 
ὥστε 
ὑπομεῖναι 
τῆς 
πικρᾶς 
δουλείας 
καὶ 
διαδοχὴν 
αὐθαίρετον· 
Ἀρχέλαον 
γοῦν 
τὸν 
τηλικούτου 
τυράννου 
παῖδα 
μετὰ 
τὴν 
τοῦ 
πατρὸς 
τελευτὴν 
βασιλέα 
τε 
προσειπεῖν 
ἑτοίμως 
καὶ 
συμπενθῆσαι 
τὸν 
Ἡρώδου 
θάνατον 
αὐτῷ 
καὶ 
συνεύξασθαι 
περὶ 
τῆς 
διαδοχῆς. 
τὸν 
δʼ 
ὥσπερ 
ἀγωνιάσαντα, 
μὴ 
νόθος 
υἱὸς 
εἶναι 
δόξειεν 
Ἡρώδου, 
προοιμιάσασθαι 
τὴν 
βασιλείαν 
τρισχιλίων 
πολιτῶν 
φόνῳ, 
καὶ 
τοσαῦτα 
μὲν 
παρεστακέναι 
θύματα 
περὶ 
τῆς 
ἀρχῆς 
τῷ 
θεῷ, 
τοσούτοις 
δʼ 
ἐμπεπληκέναι 
νεκροῖς 
τὸ 
ἱερὸν 
ἐν 
ἑορτῇ. 
τοὺς 
μέντοι 
περιλειφθέντας 
ἐκ 
τοσούτων 
κακῶν 
εἰκότως 
ἐπεστράφθαι 
ποτὲ 
ἤδη 
πρὸς 
τὰς 
συμφορὰς 
καὶ 
πολέμου 
νόμῳ 
τὰς 
πληγὰς 
ἐθέλειν 
κατὰ 
πρόσωπον 
δέχεσθαι, 
δεῖσθαι 
δὲ 
Ῥωμαίων 
 ἐλεῆσαι 
τά 
τε 
τῆς 
Ἰουδαίας 
λείψανα 
καὶ 
μὴ 
τὸ 
περισσὸν 
αὐτῆς 
ὑπορρῖψαι 
τοῖς 
ὠμῶς 
σπαράττουσιν, 
συνάψαντας 
δὲ 
τῇ 
Συρίᾳ 
τὴν 
χώραν 
αὐτῶν 
διοικεῖν 
ἐπʼ 
ἰδίοις 
ἡγεμόσιν· 
ἐπιδείξεσθαι 
γάρ, 
ὡς 
οἱ 
νῦν 
στασιώδεις 
διαβαλλόμενοι 
καὶ 
πολεμικοὶ 
φέρειν 
οἴδασιν 
μετρίους 
ἡγεμόνας. 
Ἰουδαῖοι 
μὲν 
οὖν 
ἐκ 
τῆς 
κατηγορίας 
κατέληξαν 
εἰς 
τοιαύτην 
ἀξίωσιν, 
ἀναστὰς 
δὲ 
Νικόλαος 
ἀπελύσατο 
μὲν 
τὰς 
εἰς 
τοὺς 
βασιλεῖς 
αἰτίας, 
κατηγόρει 
δὲ 
τοῦ 
ἔθνους 
τό 
τε 
δύσαρκτον 
καὶ 
τὸ 
δυσπειθὲς 
φύσει 
πρὸς 
τοὺς 
βασιλεῖς. 
συνδιέβαλλε 
δὲ 
καὶ 
τοὺς 
Ἀρχελάου 
συγγενεῖς, 
ὅσοι 
πρὸς 
τοὺς 
κατηγόρους 
ἀφεστήκεσαν. 
Τότε 
μὲν 
οὖν 
Καῖσαρ 
ἀκούσας 
ἑκατέρων 
διέλυσε 
τὸ 
συνέδριον, 
μετὰ 
δʼ 
ἡμέρας 
ὀλίγας 
τὸ 
μὲν 
ἥμισυ 
τῆς 
βασιλείας 
Ἀρχελάῳ 
δίδωσιν 
ἐθνάρχην 
προσειπών, 
ὑποσχόμενος 
δὲ 
καὶ 
βασιλέα 
ποιήσειν, 
εἰ 
ἄξιον 
ἑαυτὸν 
παράσχοι, 
τὸ 
δὲ 
λοιπὸν 
ἥμισυ 
διελὼν 
εἰς 
δύο 
τετραρχίας 
δυσὶν 
ἑτέροις 
παισὶν 
Ἡρώδου 
δίδωσιν, 
τὴν 
μὲν 
Φιλίππῳ, 
τὴν 
δὲ 
Ἀντίπᾳ 
τῷ 
πρὸς 
Ἀρχέλαον 
ἀμφισβητοῦντι 
περὶ 
τῆς 
βασιλείας. 
ἐγένετο 
δὲ 
ὑπὸ 
τούτῳ 
μὲν 
ἥ 
τε 
Περαία 
καὶ 
Γαλιλαία, 
πρόσοδος 
διακόσια 
τάλαντα, 
Βατανέα 
δὲ 
καὶ 
Τράχων 
Αὐρανῖτίς 
τε 
καὶ 
μέρη 
τινὰ 
τοῦ 
Ζήνωνος 
οἴκου 
τὰ 
περὶ 
ἰννάνω, 
πρόσοδον 
ἔχοντα 
ταλάντων 
ἑκατόν, 
ὑπὸ 
Φιλίππῳ 
τέτακτο. 
τῆς 
Ἀρχελάου 
δʼ 
ἐθναρχίας 
Ἰδουμαία 
τε 
καὶ 
Ἰουδαία 
πᾶσα 
καὶ 
Σαμαρεῖτις 
ἦν 
κεκουφισμένη 
τετάρτῳ 
μέρει 
τῶν 
φόρων 
εἰς 
τιμὴν 
τοῦ 
μὴ 
μετὰ 
τῶν 
ἄλλων 
ἀποστῆναι. 
πόλεις 
δʼ 
ὑπηκόους 
παρέλαβεν 
Στράτωνος 
πύργον 
καὶ 
Σεβαστὴν 
καὶ 
Ἰόππην 
καὶ 
Ἱεροσόλυμα· 
τὰς 
γὰρ 
Ἑλληνίδας 
Γάζαν 
καὶ 
Γάδαρα 
καὶ 
Ἵππον 
ἀποτεμόμενος 
τῆς 
βασιλείας 
προσέθηκεν 
Συρίᾳ. 
πρόσοδος 
ἦν 
τῆς 
Ἀρχελάῳ 
δοθείσης 
χώρας 
τετρακοσίων 
ταλάντων. 
Σαλώμη 
δὲ 
πρὸς 
οἷς 
ὁ 
βασιλεὺς 
ἐν 
ταῖς 
διαθήκαις 
κατέλιπεν 
Ἰαμνείας 
τε 
καὶ 
Ἀζώτου 
καὶ 
Φασαηλίδος 
ἀποδείκνυται 
δεσπότις, 
χαρίζεται 
δʼ 
αὐτῇ 
Καῖσαρ 
καὶ 
τὰ 
ἐν 
Ἀσκάλωνι 
βασίλεια· 
συνήγετο 
δʼ 
ἐκ 
πάντων 
ἑξήκοντα 
προσόδου 
τάλαντα· 
τὸν 
δὲ 
οἶκον 
αὐτῆς 
ὑπὸ 
τὴν 
Ἀρχελάου 
τοπαρχίαν 
ἔταξεν. 
τῆς 
δʼ 
ἄλλης 
Ἡρώδου 
γενεᾶς 
ἕκαστος 
τὸ 
καταλειφθὲν 
ἐν 
ταῖς 
διαθήκαις 
ἐκομίζετο. 
δυσὶ 
δʼ 
αὐτοῦ 
θυγατράσι 
παρθένοις 
Καῖσαρ 
ἔξωθεν 
χαρίζεται 
πεντήκοντα 
μυριάδας 
ἀργυρίου 
καὶ 
συνῴκισεν 
αὐτὰς 
τοῖς 
Φερώρα 
παισίν. 
μετὰ 
δὲ 
τὸν 
οἶκον 
ἐπιδιένειμεν 
αὐτοῖς 
τὴν 
ἑαυτῷ 
καταλειφθεῖσαν 
ὑφʼ 
Ἡρώδου 
δωρεὰν 
οὖσαν 
χιλίων 
ταλάντων, 
εὐτελῆ 
τινα 
τῶν 
κειμηλίων 
εἰς 
τὴν 
τοῦ 
κατοιχομένου 
τιμὴν 
ἐξελόμενος. 
Κἀν 
τούτῳ 
νεανίας 
τις 
Ἰουδαῖος 
μὲν 
τὸ 
γένος, 
τραφεὶς 
δὲ 
ἐν 
Σιδῶνι 
παρά 
τῳ 
τῶν 
Ῥωμαίων 
ἀπελευθέρῳ, 
διʼ 
ὁμοιότητα 
μορφῆς 
ψευδόμενος 
ἑαυτὸν 
Ἀλέξανδρον 
τὸν 
ἀναιρεθέντα 
ὑφʼ 
Ἡρώδου 
κατʼ 
ἐλπίδα 
τοῦ 
λήσειν 
ἧκεν 
εἰς 
Ῥώμην. 
συνεργὸς 
δʼ 
ἦν 
τις 
ὁμόφυλος 
αὐτῷ 
πάντα 
τὰ 
κατὰ 
τὴν 
βασιλείαν 
ἐπιστάμενος, 
ὑφʼ 
οὗ 
διδαχθεὶς 
ἔλεγεν, 
ὡς 
οἱ 
πεμφθέντες 
ἐπὶ 
τὴν 
ἀναίρεσιν 
αὐτοῦ 
 τε 
καὶ 
Ἀριστοβούλου 
διʼ 
οἶκτον 
ἐκκλέψειαν 
αὐτοὺς 
ὁμοίων 
ὑποβολῇ 
σωμάτων. 
τούτοις 
γοῦν 
τοὺς 
ἐν 
Κρήτῃ 
Ἰουδαίους 
ἐξαπατήσας 
καὶ 
λαμπρῶς 
ἐφοδιασθεὶς 
διέπλευσεν 
εἰς 
Μῆλον· 
ἔνθα 
συναγείρας 
πολλῷ 
πλέον 
διʼ 
ὑπερβολὴν 
ἀξιοπιστίας 
ἀνέπεισεν 
καὶ 
τοὺς 
ἰδιοξένους 
εἰς 
Ῥώμην 
αὐτῷ 
συνεκπλεῦσαι. 
καταχθεὶς 
δὲ 
εἰς 
Δικαιάρχειαν 
δῶρά 
τε 
παμπληθῆ 
παρὰ 
τῶν 
ἐκεῖ 
Ἰουδαίων 
λαμβάνει 
καὶ 
καθάπερ 
βασιλεὺς 
ὑπὸ 
τῶν 
πατρῴων 
προεπέμφθη 
φίλων. 
προεληλύθει 
δʼ 
εἰς 
τοσοῦτον 
πίστεως 
τὸ 
τῆς 
μορφῆς 
ὅμοιον, 
ὥστε 
τοὺς 
ἑωρακότας 
Ἀλέξανδρον 
καὶ 
σαφῶς 
ἐπισταμένους 
διόμνυσθαι 
τοῦτον 
εἶναι. 
τό 
γε 
μὴν 
Ἰουδαϊκὸν 
ἐν 
τῇ 
Ῥώμῃ 
ἅπαν 
ἐξεχύθη 
πρὸς 
τὴν 
θέαν 
αὐτοῦ, 
καὶ 
πλῆθος 
ἄπειρον 
ἦν 
περὶ 
τοὺς 
στενωπούς, 
διʼ 
ὧν 
ἐκομίζετο· 
καὶ 
γὰρ 
προῆλθον 
εἰς 
τοσοῦτον 
φρενοβλαβείας 
οἱ 
Μήλιοι, 
ὥστε 
φορείῳ 
τε 
αὐτὸν 
κομίζειν 
καὶ 
θεραπείαν 
βασιλικὴν 
ἰδίοις 
παρασχεῖν 
ἀναλώμασιν. 
Καῖσαρ 
δὲ 
γινώσκων 
[ἀκριβῶς] 
τοὺς 
Ἀλεξάνδρου 
χαρακτῆρας, 
κατηγόρητο 
γὰρ 
ὑφʼ 
Ἡρώδου 
παρʼ 
αὐτῷ, 
συνεώρα 
μὲν 
καὶ 
πρὶν 
ἰδεῖν 
τὸν 
ἄνθρωπον 
τὴν 
τῆς 
ὁμοιότητος 
ἀπάτην, 
διδοὺς 
δέ 
τι 
καὶ 
πίστεως 
ταῖς 
ἱλαρωτέραις 
ἐλπίσιν 
Κέλαδόν 
τινα 
πέμπει 
τῶν 
σαφῶς 
ἐπισταμένων 
Ἀλέξανδρον, 
κελεύσας 
ἀγαγεῖν 
αὐτῷ 
τὸν 
νεανίσκον. 
ὁ 
δὲ 
ὡς 
εἶδεν, 
ἐτεκμήρατο 
μὲν 
τάχιστα 
καὶ 
τὰς 
διαφορὰς 
τοῦ 
προσώπου 
τό 
τε 
ὅλον 
σῶμα 
σκληρότερόν 
τε 
καὶ 
δουλοφανὲς 
καταμαθὼν 
 ἐνόησεν 
πᾶν 
τὸ 
σύνταγμα, 
πάνυ 
δὲ 
αὐτὸν 
παρώξυνεν 
ἡ 
τόλμα 
τῶν 
παρʼ 
αὐτοῦ 
λεγομένων· 
τοῖς 
γὰρ 
πυνθανομένοις 
περὶ 
Ἀριστοβούλου 
σώζεσθαι 
μὲν 
κἀκεῖνον 
ἔλεγεν, 
ἀπολελεῖφθαι 
δὲ 
ἐπίτηδες 
ἐν 
Κύπρῳ 
τὰς 
ἐπιβουλὰς 
φυλασσόμενον· 
ἧττον 
γὰρ 
ἐπιχειρεῖσθαι 
διεζευγμένους. 
ἀπολαβόμενος 
οὖν 
αὐτὸν 
κατʼ 
ἰδίαν 
“μισθόν, 
ἔφη, 
παρὰ 
Καίσαρος 
ἔχεις 
τὸ 
ζῆν 
τοῦ 
μηνῦσαι 
τὸν 
ἀναπείσαντά 
σε 
πλανᾶσθαι 
τηλικαῦτα.” 
κἀκεῖνος 
αὐτῷ 
δηλώσειν 
εἰπὼν 
ἕπεται 
πρὸς 
Καίσαρα 
καὶ 
τὸν 
Ἰουδαῖον 
ἐνδείκνυται 
καταχρησάμενον 
αὐτοῦ 
τῇ 
ὁμοιότητι 
πρὸς 
ἐργασίαν· 
τοσαῦτα 
γὰρ 
εἰληφέναι 
δῶρα 
καθʼ 
ἑκάστην 
πόλιν 
ὅσα 
ζῶν 
Ἀλέξανδρος 
οὐκ 
ἔλαβεν. 
γελάσας 
δὲ 
Καῖσαρ 
ἐπὶ 
τούτοις 
τὸν 
μὲν 
ψευδαλέξανδρον 
διʼ 
εὐεξίαν 
σώματος 
ἐγκατέταξεν 
τοῖς 
ἐρέταις, 
τὸν 
ἀναπείσαντα 
δὲ 
ἐκέλευσεν 
ἀναιρεθῆναι· 
Μηλίοις 
δʼ 
ἤρκεσεν 
ἐπιτίμιον 
τῆς 
ἀνοίας 
τὰ 
ἀναλώματα. 
Παραλαβὼν 
δὲ 
τὴν 
ἐθναρχίαν 
Ἀρχέλαος 
καὶ 
κατὰ 
μνήμην 
τῶν 
πάλαι 
διαφορῶν 
οὐ 
μόνον 
Ἰουδαίοις 
ἀλλὰ 
καὶ 
Σαμαρεῦσι 
χρησάμενος 
ὠμῶς, 
πρεσβευσαμένων 
ἑκατέρων 
κατʼ 
αὐτοῦ 
πρὸς 
Καίσαρα 
ἔτει 
τῆς 
ἀρχῆς 
ἐνάτῳ 
φυγαδεύεται 
μὲν 
αὐτὸς 
εἰς 
Βίενναν 
πόλιν 
τῆς 
Γαλλίας, 
ἡ 
οὐσία 
δʼ 
αὐτοῦ 
τοῖς 
Καίσαρος 
θησαυροῖς 
ἐγκατατάσσεται. 
πρὶν 
κληθῆναι 
δʼ 
αὐτὸν 
ὑπὸ 
τοῦ 
Καίσαρος 
ὄναρ 
ἰδεῖν 
φασιν 
τοιόνδε· 
ἔδοξεν 
ὁρᾶν 
στάχυς 
ἐννέα 
πλήρεις 
καὶ 
μεγάλους 
ὑπὸ 
βοῶν 
καταβιβρωσκομένους. 
μεταπεμψάμενος 
δὲ 
τοὺς 
μάντεις 
καὶ 
τῶν 
 Χαλδαίων 
τινὰς 
ἐπυνθάνετο, 
τί 
σημαίνειν 
δοκοῖεν. 
ἄλλων 
δʼ 
ἄλλως 
ἐξηγουμένων 
Σίμων 
τις 
Ἐσσαῖος 
τὸ 
γένος 
ἔφη 
τοὺς 
μὲν 
στάχυς 
ἐνιαυτοὺς 
νομίζειν, 
βόας 
δὲ 
μεταβολὴν 
πραγμάτων 
διὰ 
τὸ 
τὴν 
χώραν 
ἀροτριῶντας 
ἀλλάσσειν· 
ὥστε 
βασιλεύσειν 
μὲν 
αὐτὸν 
τὸν 
τῶν 
ἀσταχύων 
ἀριθμόν, 
ἐν 
ποικίλαις 
δὲ 
πραγμάτων 
μεταβολαῖς 
γενόμενον 
τελευτήσειν. 
ταῦτα 
ἀκούσας 
Ἀρχέλαος 
μετὰ 
πέντε 
ἡμέρας 
ἐπὶ 
τὴν 
δίκην 
ἐκλήθη. 
Ἄξιον 
δὲ 
μνήμης 
ἡγησάμην 
καὶ 
τὸ 
τῆς 
γυναικὸς 
αὐτοῦ 
Γλαφύρας 
ὄναρ, 
ἥπερ 
ἦν 
θυγάτηρ 
μὲν 
Ἀρχελάου 
τοῦ 
Καππαδόκων 
βασιλέως, 
γυνὴ 
δὲ 
Ἀλεξάνδρου 
γεγονυῖα 
τὸ 
πρῶτον, 
ὃς 
ἦν 
ἀδελφὸς 
Ἀρχελάου 
περὶ 
οὗ 
διέξιμεν, 
υἱὸς 
δὲ 
Ἡρώδου 
τοῦ 
βασιλέως, 
ὑφʼ 
οὗ 
καὶ 
ἀνῃρέθη, 
καθάπερ 
δεδηλώκαμεν. 
μετὰ 
δὲ 
τὸν 
ἐκείνου 
θάνατον 
συνῴκησεν 
Ἰόβᾳ 
τῷ 
βασιλεύοντι 
Λιβύης, 
οὗ 
τελευτήσαντος 
ἐπανελθοῦσαν 
αὐτὴν 
καὶ 
χηρεύουσαν 
παρὰ 
τῷ 
πατρὶ 
θεασάμενος 
ὁ 
ἐθνάρχης 
Ἀρχέλαος 
ἐπὶ 
τοσοῦτον 
ἔρωτος 
ἦλθεν, 
ὥστε 
παραχρῆμα 
τὴν 
συνοικοῦσαν 
αὐτῷ 
Μαριάμμην 
ἀποπεμψάμενος 
ἐκείνην 
ἀγαγέσθαι. 
παραγενομένη 
τοίνυν 
εἰς 
Ἰουδαίαν 
μετʼ 
ὀλίγον 
τῆς 
ἀφίξεως 
χρόνον 
ἔδοξεν 
ἐπιστάντα 
τὸν 
Ἀλέξανδρον 
αὐτῇ 
λέγειν 
“ἀπέχρη 
μὲν 
ὁ 
κατὰ 
Λιβύην 
σοι 
γάμος, 
σὺ 
δὲ 
οὐκ 
ἀρκεσθεῖσα 
τούτῳ 
πάλιν 
ἐπὶ 
τὴν 
ἐμὴν 
ἀνακάμπτεις 
ἑστίαν, 
τρίτον 
ἄνδρα 
καὶ 
ταῦτα 
τὸν 
ἀδελφόν, 
ὦ 
τολμηρά, 
τὸν 
ἐμὸν 
ᾑρημένη. 
πλὴν 
οὐ 
περιόψομαι 
τὴν 
ὕβριν, 
ἀπολήψομαι 
δέ 
σε 
καὶ 
μὴ 
θέλουσαν.” 
τοῦτο 
διηγησαμένη 
τὸ 
ὄναρ 
μόλις 
δύο 
ἡμέρας 
ἐβίω. 
Τῆς 
δὲ 
Ἀρχελάου 
χώρας 
εἰς 
ἐπαρχίαν 
περιγραφείσης 
ἐπίτροπος 
τῆς 
ἱππικῆς 
παρὰ 
Ῥωμαίοις 
τάξεως 
Κωπώνιος 
πέμπεται 
μέχρι 
τοῦ 
κτείνειν 
λαβὼν 
παρὰ 
Καίσαρος 
ἐξουσίαν. 
ἐπὶ 
τούτου 
τις 
ἀνὴρ 
Γαλιλαῖος 
Ἰούδας 
ὄνομα 
εἰς 
ἀπόστασιν 
ἐνῆγε 
τοὺς 
ἐπιχωρίους 
κακίζων, 
εἰ 
φόρον 
τε 
Ῥωμαίοις 
τελεῖν 
ὑπομενοῦσιν 
καὶ 
μετὰ 
τὸν 
θεὸν 
οἴσουσι 
θνητοὺς 
δεσπότας. 
ἦν 
δʼ 
οὗτος 
σοφιστὴς 
ἰδίας 
αἱρέσεως 
οὐδὲν 
τοῖς 
ἄλλοις 
προσεοικώς. 
Τρία 
γὰρ 
παρὰ 
Ἰουδαίοις 
εἴδη 
φιλοσοφεῖται, 
καὶ 
τοῦ 
μὲν 
αἱρετισταὶ 
Φαρισαῖοι, 
τοῦ 
δὲ 
Σαδδουκαῖοι, 
τρίτον 
δέ, 
ὃ 
δὴ 
καὶ 
δοκεῖ 
σεμνότητα 
ἀσκεῖν, 
Ἐσσηνοὶ 
καλοῦνται, 
Ἰουδαῖοι 
μὲν 
γένος 
ὄντες, 
φιλάλληλοι 
δὲ 
καὶ 
τῶν 
ἄλλων 
πλέον. 
οὗτοι 
τὰς 
μὲν 
ἡδονὰς 
ὡς 
κακίαν 
ἀποστρέφονται, 
τὴν 
δὲ 
ἐγκράτειαν 
καὶ 
τὸ 
μὴ 
τοῖς 
πάθεσιν 
ὑποπίπτειν 
ἀρετὴν 
ὑπολαμβάνουσιν. 
καὶ 
γάμου 
μὲν 
παρʼ 
αὐτοῖς 
ὑπεροψία, 
τοὺς 
δʼ 
ἀλλοτρίους 
παῖδας 
ἐκλαμβάνοντες 
ἁπαλοὺς 
ἔτι 
πρὸς 
τὰ 
μαθήματα 
συγγενεῖς 
ἡγοῦνται 
καὶ 
τοῖς 
ἤθεσιν 
 αὐτῶν 
ἐντυποῦσι, 
τὸν 
μὲν 
γάμον 
καὶ 
τὴν 
ἐξ 
αὐτοῦ 
διαδοχὴν 
οὐκ 
ἀναιροῦντες, 
τὰς 
δὲ 
τῶν 
γυναικῶν 
ἀσελγείας 
φυλαττόμενοι 
καὶ 
μηδεμίαν 
τηρεῖν 
πεπεισμένοι 
τὴν 
πρὸς 
ἕνα 
πίστιν. 
Καταφρονηταὶ 
δὲ 
πλούτου, 
καὶ 
θαυμάσιον 
αὐτοῖς 
τὸ 
κοινωνικόν, 
οὐδὲ 
ἔστιν 
εὑρεῖν 
κτήσει 
τινὰ 
παρʼ 
αὐτοῖς 
ὑπερέχοντα· 
νόμος 
γὰρ 
τοὺς 
εἰς 
τὴν 
αἵρεσιν 
εἰσιόντας 
δημεύειν 
τῷ 
τάγματι 
τὴν 
οὐσίαν, 
ὥστε 
ἐν 
ἅπασιν 
μήτε 
πενίας 
ταπεινότητα 
φαίνεσθαι 
μήθʼ 
ὑπεροχὴν 
πλούτου, 
τῶν 
δʼ 
ἑκάστου 
κτημάτων 
ἀναμεμιγμένων 
μίαν 
ὥσπερ 
ἀδελφοῖς 
ἅπασιν 
οὐσίαν 
εἶναι. 
κηλῖδα 
δʼ 
ὑπολαμβάνουσι 
τὸ 
ἔλαιον, 
κἂν 
ἀλειφθῇ 
τις 
ἄκων, 
σμήχεται 
τὸ 
σῶμα· 
τὸ 
γὰρ 
αὐχμεῖν 
ἐν 
καλῷ 
τίθενται 
λευχειμονεῖν 
τε 
διαπαντός. 
χειροτονητοὶ 
δʼ 
οἱ 
τῶν 
κοινῶν 
ἐπιμεληταὶ 
καὶ 
ἀδιαίρετοι 
πρὸς 
ἁπάντων 
εἰς 
τὰς 
χρείας 
ἕκαστοι. 
Μία 
δʼ 
οὐκ 
ἔστιν 
αὐτῶν 
πόλις 
ἀλλʼ 
ἐν 
ἑκάστῃ 
μετοικοῦσιν 
πολλοί. 
καὶ 
τοῖς 
ἑτέρωθεν 
ἥκουσιν 
αἱρετισταῖς 
πάντʼ 
ἀναπέπταται 
τὰ 
παρʼ 
αὐτοῖς 
ὁμοίως 
ὥσπερ 
ἴδια, 
καὶ 
πρὸς 
οὓς 
οὐ 
πρότερον 
εἶδον 
εἰσίασιν 
ὡς 
συνηθεστάτους· 
διὸ 
καὶ 
ποιοῦνται 
τὰς 
ἀποδημίας 
οὐδὲν 
μὲν 
ὅλως 
ἐπικομιζόμενοι, 
διὰ 
δὲ 
τοὺς 
λῃστὰς 
ἔνοπλοι. 
κηδεμὼν 
δʼ 
ἐν 
ἑκάστῃ 
πόλει 
τοῦ 
τάγματος 
ἐξαιρέτως 
τῶν 
ξένων 
ἀποδείκνυται 
ταμιεύων 
ἐσθῆτα 
καὶ 
τὰ 
ἐπιτήδεια. 
καταστολὴ 
δὲ 
 καὶ 
σχῆμα 
σώματος 
ὅμοιον 
τοῖς 
μετὰ 
φόβου 
παιδαγωγουμένοις 
παισίν. 
οὔτε 
δὲ 
ἐσθῆτας 
οὔτε 
ὑποδήματα 
ἀμείβουσι 
πρὶν 
διαρραγῆναι 
τὸ 
πρότερον 
παντάπασιν 
ἢ 
δαπανηθῆναι 
τῷ 
χρόνῳ. 
οὐδὲν 
δʼ 
ἐν 
ἀλλήλοις 
οὔτʼ 
ἀγοράζουσιν 
οὔτε 
πωλοῦσιν, 
ἀλλὰ 
τῷ 
χρῄζοντι 
διδοὺς 
ἕκαστος 
τὰ 
παρʼ 
αὐτῷ 
τὸ 
παρʼ 
ἐκείνου 
χρήσιμον 
ἀντικομίζεται· 
καὶ 
χωρὶς 
δὲ 
τῆς 
ἀντιδόσεως 
ἀκώλυτος 
ἡ 
μετάληψις 
αὐτοῖς 
παρʼ 
ὧν 
ἂν 
θέλωσιν. 
Πρός 
γε 
μὴν 
τὸ 
θεῖον 
εὐσεβεῖς 
ἰδίως· 
πρὶν 
γὰρ 
ἀνασχεῖν 
τὸν 
ἥλιον 
οὐδὲν 
φθέγγονται 
τῶν 
βεβήλων, 
πατρίους 
δέ 
τινας 
εἰς 
αὐτὸν 
εὐχὰς 
ὥσπερ 
ἱκετεύοντες 
ἀνατεῖλαι. 
καὶ 
μετὰ 
ταῦτα 
πρὸς 
ἃς 
ἕκαστοι 
τέχνας 
ἴσασιν 
ὑπὸ 
τῶν 
ἐπιμελητῶν 
διαφίενται, 
καὶ 
μέχρι 
πέμπτης 
ὥρας 
ἐργασάμενοι 
συντόνως 
πάλιν 
εἰς 
ἓν 
συναθροίζονται 
χωρίον, 
ζωσάμενοί 
τε 
σκεπάσμασιν 
λινοῖς 
οὕτως 
ἀπολούονται 
τὸ 
σῶμα 
ψυχροῖς 
ὕδασιν, 
καὶ 
μετὰ 
ταύτην 
τὴν 
ἁγνείαν 
εἰς 
ἴδιον 
οἴκημα 
συνίασιν, 
ἔνθα 
μηδενὶ 
τῶν 
ἑτεροδόξων 
ἐπιτέτραπται 
παρελθεῖν· 
αὐτοί 
τε 
καθαροὶ 
καθάπερ 
εἰς 
ἅγιόν 
τι 
τέμενος 
παραγίνονται 
τὸ 
δειπνητήριον. 
καὶ 
καθισάντων 
μεθʼ 
ἡσυχίας 
ὁ 
μὲν 
σιτοποιὸς 
ἐν 
τάξει 
παρατίθησι 
τοὺς 
ἄρτους, 
ὁ 
δὲ 
μάγειρος 
ἓν 
ἀγγεῖον 
ἐξ 
ἑνὸς 
ἐδέσματος 
ἑκάστῳ 
παρατίθησιν. 
προκατεύχεται 
δʼ 
 ὁ 
ἱερεὺς 
τῆς 
τροφῆς, 
καὶ 
γεύσασθαί 
τινα 
πρὶν 
τῆς 
εὐχῆς 
ἀθέμιτον· 
ἀριστοποιησάμενος 
δʼ 
ἐπεύχεται 
πάλιν· 
ἀρχόμενοί 
τε 
καὶ 
παυόμενοι 
γεραίρουσι 
θεὸν 
ὡς 
χορηγὸν 
τῆς 
ζωῆς. 
ἔπειθʼ 
ὡς 
ἱερὰς 
καταθέμενοι 
τὰς 
ἐσθῆτας 
πάλιν 
ἐπʼ 
ἔργα 
μέχρι 
δείλης 
τρέπονται. 
δειπνοῦσι 
δʼ 
ὁμοίως 
ὑποστρέψαντες 
συγκαθεζομένων 
τῶν 
ξένων, 
εἰ 
τύχοιεν 
αὐτοῖς 
παρόντες. 
οὔτε 
δὲ 
κραυγή 
ποτε 
τὸν 
οἶκον 
οὔτε 
θόρυβος 
μιαίνει, 
τὰς 
δὲ 
λαλιὰς 
ἐν 
τάξει 
παραχωροῦσιν 
ἀλλήλοις. 
καὶ 
τοῖς 
ἔξωθεν 
ὡς 
μυστήριόν 
τι 
φρικτὸν 
ἡ 
τῶν 
ἔνδον 
σιωπὴ 
καταφαίνεται, 
τούτου 
δʼ 
αἴτιον 
ἡ 
διηνεκὴς 
νῆψις 
καὶ 
τὸ 
μετρεῖσθαι 
παρʼ 
αὐτοῖς 
τροφὴν 
καὶ 
ποτὸν 
μέχρι 
κόρου. 
Τῶν 
μὲν 
οὖν 
ἄλλων 
οὐκ 
ἔστιν 
ὅ 
τι 
μὴ 
τῶν 
ἐπιμελητῶν 
προσταξάντων 
ἐνεργοῦσι, 
δύο 
δὲ 
ταῦτα 
παρʼ 
αὐτοῖς 
αὐτεξούσια, 
ἐπικουρία 
καὶ 
ἔλεος· 
βοηθεῖν 
τε 
γὰρ 
τοῖς 
ἀξίοις, 
ὁπόταν 
δέωνται, 
καὶ 
καθʼ 
ἑαυτοὺς 
ἐφίεται 
καὶ 
τροφὰς 
ἀπορουμένοις 
ὀρέγειν. 
τὰς 
δὲ 
εἰς 
τοὺς 
συγγενεῖς 
μεταδόσεις 
οὐκ 
ἔξεστι 
ποιεῖσθαι 
δίχα 
τῶν 
ἐπιτρόπων. 
ὀργῆς 
ταμίαι 
δίκαιοι, 
θυμοῦ 
καθεκτικοί, 
πίστεως 
προστάται, 
εἰρήνης 
ὑπουργοί. 
καὶ 
πᾶν 
μὲν 
τὸ 
ῥηθὲν 
ὑπʼ 
αὐτῶν 
ἰσχυρότερον 
ὅρκου, 
τὸ 
δὲ 
ὀμνύειν 
αὐτοῖς 
περιίσταται 
χεῖρον 
τῆς 
ἐπιορκίας 
ὑπολαμβάνοντες· 
ἤδη 
γὰρ 
κατεγνῶσθαί 
φασιν 
τὸν 
ἀπιστούμενον 
δίχα 
θεοῦ. 
σπουδάζουσι 
δʼ 
ἐκτόπως 
περὶ 
τὰ 
τῶν 
παλαιῶν 
συντάγματα 
μάλιστα 
τὰ 
πρὸς 
ὠφέλειαν 
ψυχῆς 
καὶ 
σώματος 
ἐκλέγοντες· 
ἔνθεν 
αὐτοῖς 
πρὸς 
θεραπείαν 
παθῶν 
ῥίζαι 
τε 
ἀλεξητήριον 
καὶ 
λίθων 
ἰδιότητες 
ἀνερευνῶνται. 
Τοῖς 
δὲ 
ζηλοῦσιν 
τὴν 
αἵρεσιν 
αὐτῶν 
οὐκ 
εὐθὺς 
ἡ 
πάροδος, 
ἀλλʼ 
ἐπὶ 
ἐνιαυτὸν 
ἔξω 
μένοντι 
τὴν 
αὐτὴν 
ὑποτίθενται 
δίαιταν 
ἀξινάριόν 
τε 
καὶ 
τὸ 
προειρημένον 
περίζωμα 
καὶ 
λευκὴν 
ἐσθῆτα 
δόντες. 
ἐπειδὰν 
δὲ 
τούτῳ 
τῷ 
χρόνῳ 
πεῖραν 
ἐγκρατείας 
δῷ, 
πρόσεισιν 
μὲν 
ἔγγιον 
τῇ 
διαίτῃ 
καὶ 
καθαρωτέρων 
τῶν 
πρὸς 
ἁγνείαν 
ὑδάτων 
μεταλαμβάνει, 
παραλαμβάνεται 
δὲ 
εἰς 
τὰς 
συμβιώσεις 
οὐδέπω. 
μετὰ 
γὰρ 
τὴν 
τῆς 
καρτερίας 
ἐπίδειξιν 
δυσὶν 
ἄλλοις 
ἔτεσιν 
τὸ 
ἦθος 
δοκιμάζεται 
καὶ 
φανεὶς 
ἄξιος 
οὕτως 
εἰς 
τὸν 
ὅμιλον 
ἐγκρίνεται. 
πρὶν 
δὲ 
τῆς 
κοινῆς 
ἅψασθαι 
τροφῆς 
ὅρκους 
αὐτοῖς 
ὄμνυσι 
φρικώδεις, 
πρῶτον 
μὲν 
εὐσεβήσειν 
τὸ 
θεῖον, 
ἔπειτα 
τὰ 
πρὸς 
ἀνθρώπους 
δίκαια 
φυλάξειν 
καὶ 
μήτε 
κατὰ 
γνώμην 
βλάψειν 
τινὰ 
μήτε 
ἐξ 
ἐπιτάγματος, 
μισήσειν 
δʼ 
ἀεὶ 
τοὺς 
ἀδίκους 
καὶ 
συναγωνιεῖσθαι 
τοῖς 
δικαίοις· 
τὸ 
πιστὸν 
ἀεὶ 
πᾶσιν 
παρέξειν, 
μάλιστα 
δὲ 
τοῖς 
κρατοῦσιν· 
οὐ 
γὰρ 
δίχα 
θεοῦ 
περιγενέσθαι 
τινὶ 
τὸ 
ἄρχειν· 
κἂν 
αὐτὸς 
ἄρχῃ, 
μηδέποτε 
ἐξυβρίσειν 
εἰς 
τὴν 
ἐξουσίαν 
μηδʼ 
ἐσθῆτί 
τινι 
ἢ 
πλείονι 
κόσμῳ 
τοὺς 
ὑποτεταγμένους 
ὑπερλαμπρύνεσθαι. 
τὴν 
ἀλήθειαν 
ἀγαπᾶν 
ἀεὶ 
καὶ 
τοὺς 
ψευδομένους 
προβάλλεσθαι· 
χεῖρας 
κλοπῆς 
καὶ 
ψυχὴν 
ἀνοσίου 
κέρδους 
καθαρὰν 
φυλάξειν 
καὶ 
μήτε 
κρύψειν 
τι 
τοὺς 
αἱρετιστὰς 
μήθʼ 
ἑτέροις 
αὐτῶν 
τι 
μηνύσειν, 
κἂν 
μέχρι 
θανάτου 
τις 
βιάζηται. 
πρὸς 
τούτοις 
ὄμνυσιν 
μηδενὶ 
μὲν 
μεταδοῦναι 
τῶν 
δογμάτων 
ἑτέρως 
ἢ 
ὡς 
αὐτὸς 
μετέλαβεν, 
ἀφέξεσθαι 
δὲ 
λῃστείας 
καὶ 
συντηρήσειν 
ὁμοίως 
τά 
τε 
τῆς 
αἱρέσεως 
αὐτῶν 
βιβλία 
καὶ 
τὰ 
τῶν 
ἀγγέλων 
ὀνόματα. 
τοιούτοις 
μὲν 
ὅρκοις 
τοὺς 
προσιόντας 
ἐξασφαλίζονται. 
Τοὺς 
δʼ 
ἐπʼ 
ἀξιοχρέοις 
ἁμαρτήμασιν 
ἁλόντας 
ἐκβάλλουσι 
τοῦ 
τάγματος. 
ὁ 
δʼ 
ἐκκριθεὶς 
οἰκτίστῳ 
πολλάκις 
μόρῳ 
διαφθείρεται· 
τοῖς 
γὰρ 
ὅρκοις 
καὶ 
τοῖς 
ἔθεσιν 
ἐνδεδεμένος 
οὐδὲ 
τῆς 
παρὰ 
τοῖς 
ἄλλοις 
τροφῆς 
δύναται 
μεταλαμβάνειν, 
ποηφαγῶν 
δὲ 
καὶ 
λιμῷ 
τὸ 
σῶμα 
τηκόμενος 
διαφθείρεται. 
διὸ 
δὴ 
πολλοὺς 
ἐλεήσαντες 
ἐν 
 ταῖς 
ἐσχάταις 
ἀναπνοαῖς 
ἀνέλαβον, 
ἱκανὴν 
ἐπὶ 
τοῖς 
ἁμαρτήμασιν 
αὐτῶν 
τὴν 
μέχρι 
θανάτου 
βάσανον 
ἡγούμενοι. 
Περὶ 
δὲ 
τὰς 
κρίσεις 
ἀκριβέστατοι 
καὶ 
δίκαιοι, 
καὶ 
δικάζουσι 
μὲν 
οὐκ 
ἐλάττους 
τῶν 
ἑκατὸν 
συνελθόντες, 
τὸ 
δʼ 
ὁρισθὲν 
ὑπʼ 
αὐτῶν 
ἀκίνητον. 
σέβας 
δὲ 
μέγα 
παρʼ 
αὐτοῖς 
μετὰ 
τὸν 
θεὸν 
τοὔνομα 

τοῦ 
νομοθέτου, 
κἂν 
βλασφημήσῃ 
τις 
εἰς 
τοῦτον 
κολάζεται 
θανάτῳ. 
τοῖς 
δὲ 
πρεσβυτέροις 
ὑπακούουσιν 
καὶ 
τοῖς 
πλείοσιν 
ἐν 
καλῷ· 
δέκα 
γοῦν 
συγκαθεζομένων 
οὐκ 
ἂν 
λαλήσειέν 
τις 
ἀκόντων 
τῶν 
ἐννέα. 
καὶ 
τὸ 
πτύσαι 
δὲ 
εἰς 
μέσους 
ἢ 
τὸ 
δεξιὸν 
μέρος 
φυλάσσονται 
καὶ 
ταῖς 
ἑβδομάσιν 
ἔργων 
ἐφάπτεσθαι 
διαφορώτατα 
Ἰουδαίων 
ἁπάντων· 
οὐ 
μόνον 
γὰρ 
τροφὰς 
ἑαυτοῖς 
πρὸ 
μιᾶς 
ἡμέρας 
παρασκευάζουσιν, 
ὡς 
μὴ 
πῦρ 
ἐναύοιεν 
ἐκείνην 
τὴν 
ἡμέραν, 
ἀλλʼ 
οὐδὲ 
σκεῦός 
τι 
μετακινῆσαι 
θαρροῦσιν 
οὐδὲ 
ἀποπατεῖν. 
ταῖς 
δʼ 
ἄλλαις 
ἡμέραις 
βόθρον 
ὀρύσσοντες 
βάθος 
ποδιαῖον 
τῇ 
σκαλίδι, 
τοιοῦτον 
γάρ 
ἐστιν 
τὸ 
διδόμενον 
ὑπʼ 
αὐτῶν 
ἀξινίδιον 
τοῖς 
νεοσυστάτοις, 
καὶ 
περικαλύψαντες 
θοιμάτιον, 

ὡς 
μὴ 
τὰς 
αὐγὰς 
ὑβρίζοιεν 
τοῦ 
θεοῦ, 
θακεύουσιν 
εἰς 
αὐτόν. 
ἔπειτα 
τὴν 
ἀνορυχθεῖσαν 
γῆν 
ἐφέλκουσιν 
εἰς 
τὸν 
βόθρον· 
καὶ 
τοῦτο 
ποιοῦσι 
τοὺς 
ἐρημοτέρους 
 τόπους 
ἐκλεγόμενοι. 
καίπερ 
δὴ 
φυσικῆς 
οὔσης 
τῆς 
τῶν 
λυμάτων 
ἐκκρίσεως 
ἀπολούεσθαι 
μετʼ 
αὐτὴν 
καθάπερ 
μεμιασμένοις 
ἔθιμον. 
Διῄρηνται 
δὲ 
κατὰ 
χρόνον 
τῆς 
ἀσκήσεως 
εἰς 
μοίρας 
τέσσαρας, 
καὶ 
τοσοῦτον 
οἱ 
μεταγενέστεροι 
τῶν 
προγενεστέρων 
ἐλαττοῦνται, 
ὥστʼ 
εἰ 
ψαύσειαν 
αὐτῶν, 
ἐκείνους 
ἀπολούεσθαι 
καθάπερ 
ἀλλοφύλῳ 
συμφυρέντας. 
καὶ 
μακρόβιοι 
μέν, 
ὡς 
τοὺς 
πολλοὺς 
ὑπὲρ 
ἑκατὸν 
παρατείνειν 
ἔτη, 
διὰ 
τὴν 
ἁπλότητα 
τῆς 
διαίτης 
ἔμοιγε 
δοκεῖν 
καὶ 
τὴν 
εὐταξίαν, 
καταφρονηταὶ 
δὲ 
τῶν 
δεινῶν, 
καὶ 
τὰς 
μὲν 
ἀλγηδόνας 
νικῶντες 
τοῖς 
φρονήμασιν, 
τὸν 
δὲ 
θάνατον, 
εἰ 
μετʼ 
εὐκλείας 
πρόσεισι, 
νομίζοντες 
ἀθανασίας 
ἀμείνονα. 
διήλεγξεν 
δὲ 
αὐτῶν 
ἐν 
ἅπασιν 
τὰς 
ψυχὰς 
ὁ 
πρὸς 
Ῥωμαίους 
πόλεμος, 
ἐν 
ᾧ 
στρεβλούμενοί 
τε 
καὶ 
λυγιζόμενοι 
καιόμενοί 
τε 
καὶ 
κλώμενοι 
καὶ 
διὰ 
πάντων 
ὁδεύοντες 
τῶν 
βασανιστηρίων 
ὀργάνων, 
ἵνʼ 
ἢ 
βλασφημήσωσιν 
τὸν 
νομοθέτην 
ἢ 
φάγωσίν 
τι 
τῶν 
ἀσυνήθων, 
οὐδέτερον 
ὑπέμειναν 
παθεῖν, 
ἀλλʼ 
οὐδὲ 
κολακεῦσαί 
ποτε 
τοὺς 
αἰκιζομένους 
ἢ 
δακρῦσαι. 
μειδιῶντες 
δὲ 
ἐν 
ταῖς 
ἀλγηδόσιν 
καὶ 
κατειρωνευόμενοι 
τῶν 
τὰς 
βασάνους 
προσφερόντων 
εὔθυμοι 
τὰς 
ψυχὰς 
ἠφίεσαν 
ὡς 
πάλιν 
κομιούμενοι. 
Καὶ 
γὰρ 
ἔρρωται 
παρʼ 
αὐτοῖς 
ἥδε 
ἡ 
δόξα, 
φθαρτὰ 
μὲν 
εἶναι 
τὰ 
σώματα 
καὶ 
τὴν 
ὕλην 
οὐ 
μόνιμον 
αὐτῶν, 
τὰς 
δὲ 
ψυχὰς 
 ἀθανάτους 
ἀεὶ 
διαμένειν, 
καὶ 
συμπλέκεσθαι 
μὲν 
ἐκ 
τοῦ 
λεπτοτάτου 
φοιτώσας 
αἰθέρος 
ὥσπερ 
εἱρκταῖς 
τοῖς 
σώμασιν 
ἴυγγί 
τινι 
φυσικῇ 
κατασπωμένας, 
ἐπειδὰν 
δὲ 
ἀνεθῶσι 
τῶν 
κατὰ 
σάρκα 
δεσμῶν, 
οἷα 
δὴ 
μακρᾶς 
δουλείας 
ἀπηλλαγμένας 
τότε 
χαίρειν 
καὶ 
μετεώρους 
φέρεσθαι. 
καὶ 
ταῖς 
μὲν 
ἀγαθαῖς 
ὁμοδοξοῦντες 
παισὶν 
Ἑλλήνων 
ἀποφαίνονται 
τὴν 
ὑπὲρ 
ὠκεανὸν 
δίαιταν 
ἀποκεῖσθαι 
καὶ 
χῶρον 
οὔτε 
ὄμβροις 
οὔτε 
νιφετοῖς 
οὔτε 
καύμασι 
βαρυνόμενον, 
ἀλλʼ 
ὃν 
ἐξ 
ὠκεανοῦ 
πραῢς 
ἀεὶ 
ζέφυρος 
ἐπιπνέων 
ἀναψύχει· 
ταῖς 
δὲ 
φαύλαις 
ζοφώδη 
καὶ 
χειμέριον 
ἀφορίζονται 
μυχὸν 
γέμοντα 
τιμωριῶν 
ἀδιαλείπτων. 
δοκοῦσι 
δέ 
μοι 
κατὰ 
τὴν 
αὐτὴν 
ἔννοιαν 
Ἕλληνες 
τοῖς 
τε 
ἀνδρείοις 
αὐτῶν, 
οὓς 
ἥρωας 
καὶ 
ἡμιθέους 
καλοῦσιν, 
τὰς 
μακάρων 
νήσους 
ἀνατεθεικέναι, 
ταῖς 
δὲ 
τῶν 
πονηρῶν 
ψυχαῖς 
καθʼ 
ᾅδου 
τὸν 
ἀσεβῶν 
χῶρον, 
ἔνθα 
καὶ 
κολαζομένους 
τινὰς 
μυθολογοῦσιν, 
Σισύφους 
καὶ 
Ταντάλους 
Ἰξίονάς 
τε 
καὶ 
Τιτυούς, 
πρῶτον 
μὲν 
ἀιδίους 
ὑφιστάμενοι 
τὰς 
ψυχάς, 
ἔπειτα 
εἰς 
προτροπὴν 
ἀρετῆς 
καὶ 
κακίας 
ἀποτροπήν. 
τούς 
τε 
γὰρ 
ἀγαθοὺς 
γίνεσθαι 
κατὰ 
τὸν 
βίον 
ἀμείνους 
ἐλπίδι 
τιμῆς 
καὶ 
μετὰ 
τὴν 
τελευτήν, 
τῶν 
τε 
κακῶν 
ἐμποδίζεσθαι 
τὰς 
ὁρμὰς 
δέει 
προσδοκώντων, 
εἰ 
καὶ 
λάθοιεν 
ἐν 
τῷ 
ζῆν, 
μετὰ 
τὴν 
διάλυσιν 
ἀθάνατον 
τιμωρίαν 
ὑφέξειν. 
ταῦτα 
μὲν 
οὖν 
Ἐσσηνοὶ 
περὶ 
ψυχῆς 
θεολογοῦσιν 
ἄφυκτον 
δέλεαρ 
τοῖς 
ἅπαξ 
γευσαμένοις 
τῆς 
σοφίας 
αὐτῶν 
καθιέντες. 
Εἰσὶν 
δʼ 
ἐν 
αὐτοῖς 
οἳ 
καὶ 
τὰ 
μέλλοντα 
προγινώσκειν 
ὑπισχνοῦνται, 
βίβλοις 
ἱεραῖς 
καὶ 
διαφόροις 
ἁγνείαις 
καὶ 
προφητῶν 
ἀποφθέγμασιν 
ἐμπαιδοτριβούμενοι· 
σπάνιον 
δʼ 
εἴ 
ποτε 
ἐν 
ταῖς 
προαγορεύσεσιν 
ἀστοχοῦσιν. 
Ἔστιν 
δὲ 
καὶ 
ἕτερον 
Ἐσσηνῶν 
τάγμα, 
δίαιταν 
μὲν 
καὶ 
ἔθη 
καὶ 
νόμιμα 
τοῖς 
ἄλλοις 
ὁμοφρονοῦν, 
διεστὼς 
δὲ 
τῇ 
κατὰ 
γάμον 
δόξῃ· 
μέγιστον 
γὰρ 
ἀποκόπτειν 
οἴονται 
τοῦ 
βίου 
μέρος, 
τὴν 
διαδοχήν, 
τοὺς 
μὴ 
γαμοῦντας, 
μᾶλλον 
δέ, 
εἰ 
πάντες 
τὸ 
αὐτὸ 
φρονήσειαν, 
ἐκλιπεῖν 
ἂν 
τὸ 
γένος 
τάχιστα. 
δοκιμάζοντες 
μέντοι 
τριετίᾳ 
τὰς 
γαμετάς, 
ἐπειδὰν 
τρὶς 
καθαρθῶσιν 
εἰς 
πεῖραν 
τοῦ 
δύνασθαι 
τίκτειν, 
οὕτως 
ἄγονται. 
ταῖς 
δʼ 
ἐγκύμοσιν 
οὐχ 
ὁμιλοῦσιν, 
ἐνδεικνύμενοι 
τὸ 
μὴ 
διʼ 
ἡδονὴν 
ἀλλὰ 
τέκνων 
χρείαν 
γαμεῖν. 
λουτρὰ 
δὲ 
ταῖς 
γυναιξὶν 
ἀμπεχομέναις 
ἐνδύματα, 
καθάπερ 
τοῖς 
ἀνδράσιν 
ἐν 
περιζώματι. 
τοιαῦτα 
μὲν 
ἔθη 
τοῦδε 
τοῦ 
τάγματος. 
Δύο 
δὲ 
τῶν 
προτέρων 
Φαρισαῖοι 
μὲν 
οἱ 
μετὰ 
ἀκριβείας 
δοκοῦντες 
ἐξηγεῖσθαι 
τὰ 
νόμιμα 
καὶ 
τὴν 
πρώτην 
ἀπάγοντες 
αἵρεσιν 
εἱμαρμένῃ 
τε 
καὶ 
θεῷ 
προσάπτουσι 
πάντα, 
καὶ 
τὸ 
μὲν 
πράττειν 
 τὰ 
δίκαια 
καὶ 
μὴ 
κατὰ 
τὸ 
πλεῖστον 
ἐπὶ 
τοῖς 
ἀνθρώποις 
κεῖσθαι, 
βοηθεῖν 
δὲ 
εἰς 
ἕκαστον 
καὶ 
τὴν 
εἱμαρμένην· 
ψυχήν 
τε 
πᾶσαν 
μὲν 
ἄφθαρτον, 
μεταβαίνειν 
δὲ 
εἰς 
ἕτερον 
σῶμα 
τὴν 
τῶν 
ἀγαθῶν 
μόνην, 
τὰς 
δὲ 
τῶν 
φαύλων 
ἀιδίῳ 
τιμωρίᾳ 
κολάζεσθαι. 
Σαδδουκαῖοι 
δέ, 
τὸ 
δεύτερον 
τάγμα, 
τὴν 
μὲν 
εἱμαρμένην 
παντάπασιν 
ἀναιροῦσιν 
καὶ 
τὸν 
θεὸν 
ἔξω 
τοῦ 
δρᾶν 
τι 
κακὸν 
ἢ 
ἐφορᾶν 
τίθενται· 
φασὶν 
δʼ 
ἐπʼ 
ἀνθρώπων 
ἐκλογῇ 
τό 
τε 
καλὸν 
καὶ 
τὸ 
κακὸν 
προκεῖσθαι 
καὶ 
κατὰ 
γνώμην 
ἑκάστου 
τούτων 
ἑκατέρῳ 
προσιέναι. 
ψυχῆς 
τε 
τὴν 
διαμονὴν 
καὶ 
τὰς 
καθʼ 
ᾅδου 
τιμωρίας 
καὶ 
τιμὰς 
ἀναιροῦσιν. 
καὶ 
Φαρισαῖοι 
μὲν 
φιλάλληλοί 
τε 
καὶ 
τὴν 
εἰς 
τὸ 
κοινὸν 
ὁμόνοιαν 
ἀσκοῦντες, 
Σαδδουκαίων 
δὲ 
καὶ 
πρὸς 
ἀλλήλους 
τὸ 
ἦθος 
ἀγριώτερον 
αἵ 
τε 
ἐπιμιξίαι 
πρὸς 
τοὺς 
ὁμοίους 
ἀπηνεῖς 
ὡς 
πρὸς 
ἀλλοτρίους. 
τοιαῦτα 
μὲν 
περὶ 
τῶν 
ἐν 
Ἰουδαίοις 
φιλοσοφούντων 
εἶχον 
εἰπεῖν. 
Τῆς 
Ἀρχελάου 
δʼ 
ἐθναρχίας 
μεταπεσούσης 
εἰς 
ἐπαρχίαν 
οἱ 
λοιποί, 
Φίλιππος 
καὶ 
Ἡρώδης 
ὁ 
κληθεὶς 
Ἀντίπας, 
διῴκουν 
τὰς 
ἑαυτῶν 
τετραρχίας· 
Σαλώμη 
γὰρ 
τελευτῶσα 
Ἰουλίᾳ 
τῇ 
τοῦ 
Σεβαστοῦ 
γυναικὶ 
τήν 
τε 
αὐτῆς 
τοπαρχίαν 
καὶ 
Ἰάμνειαν 
καὶ 
τοὺς 
ἐν 
Φασαηλίδι 
φοινικῶνας 
κατέλιπεν. 
μεταβάσης 
δὲ 
εἰς 
Τιβέριον 
τὸν 
Ἰουλίας 
υἱὸν 
τῆς 
Ῥωμαίων 
ἡγεμονίας 
μετὰ 
τὴν 
Αὐγούστου 
τελευτήν, 
ἀφηγησαμένου 
τῶν 
πραγμάτων 
ἔτεσιν 
ἑπτὰ 
καὶ 
πεντήκοντα 
πρὸς 
δὲ 
μησὶν 
ἓξ 
καὶ 
ἡμέραις 
δύο, 
διαμείναντες 
ἐν 
ταῖς 
 τετραρχίαις 
ὅ 
τε 
Ἡρώδης 
καὶ 
ὁ 
Φίλιππος, 
ὁ 
μὲν 
πρὸς 
ταῖς 
τοῦ 
Ἰορδάνου 
πηγαῖς 
ἐν 
Πανεάδι 
πόλιν 
κτίζει 
Καισάρειαν 
κἀν 

τῇ 
κάτω 
Γαυλανιτικῇ 
Ἰουλιάδα, 
Ἡρώδης 
δʼ 
ἐν 
μὲν 
τῇ 
Γαλιλαίᾳ 
Τιβεριάδα, 
ἐν 
δὲ 
τῇ 
Περαίᾳ 
φερώνυμον 
Ἰουλίας. 
Πεμφθεὶς 
δὲ 
εἰς 
Ἰουδαίαν 
ἐπίτροπος 
ὑπὸ 
Τιβερίου 
Πιλᾶτος 
νύκτωρ 
κεκαλυμμένας 
εἰς 
Ἱεροσόλυμα 
εἰσκομίζει 
τὰς 
Καίσαρος 
εἰκόνας, 
αἳ 
σημαῖαι 
καλοῦνται. 
τοῦτο 
μεθʼ 
ἡμέραν 
μεγίστην 
ταραχὴν 
ἤγειρεν 
Ἰουδαίοις· 
οἵ 
τε 
γὰρ 
ἐγγὺς 
πρὸς 
τὴν 
ὄψιν 
ἐξεπλάγησαν 
ὡς 
πεπατημένων 
αὐτοῖς 
τῶν 
νόμων, 
οὐδὲν 
γὰρ 
ἀξιοῦσιν 
ἐν 
τῇ 
πόλει 
δείκηλον 
τίθεσθαι, 
καὶ 
πρὸς 
τὴν 
ἀγανάκτησιν 
τῶν 
κατὰ 
τὴν 
πόλιν 
ἄθρους 
ὁ 
ἐκ 
τῆς 
χώρας 
λαὸς 
συνέρρευσεν. 
ὁρμήσαντες 
δὲ 
πρὸς 
Πιλᾶτον 
εἰς 
Καισάρειαν 
ἱκέτευον 
ἐξενεγκεῖν 
ἐξ 
Ἱεροσολύμων 
τὰς 
σημαίας 
καὶ 
τηρεῖν 
αὐτοῖς 
τὰ 
πάτρια. 
Πιλάτου 
δὲ 
ἀρνουμένου 
περὶ 
τὴν 
οἰκίαν 
πρηνεῖς 
καταπεσόντες 
ἐπὶ 
πέντε 
ἡμέρας 
καὶ 
νύκτας 
ἴσας 
ἀκίνητοι 
διεκαρτέρουν. 
Τῇ 
δʼ 
ἑξῆς 
ὁ 
Πιλᾶτος 
καθίσας 
ἐπὶ 
βήματος 
ἐν 
τῷ 
μεγάλῳ 
σταδίῳ 
καὶ 
προσκαλεσάμενος 
τὸ 
πλῆθος 
ὡς 
ἀποκρίνασθαι 
δῆθεν 
αὐτοῖς 
θέλων, 
δίδωσιν 
τοῖς 
στρατιώταις 
σημεῖον 
ἐκ 
συντάγματος 
κυκλώσασθαι 
τοὺς 
Ἰουδαίους 
ἐν 
τοῖς 
ὅπλοις. 
περιστάσης 
δὲ 
 τριστιχεὶ 
τῆς 
φάλαγγος 
Ἰουδαῖοι 
μὲν 
ἀχανεῖς 
ἦσαν 
πρὸς 
τὸ 
ἀδόκητον 
τῆς 
ὄψεως, 
Πιλᾶτος 
δὲ 
κατακόψειν 
εἰπὼν 
αὐτούς, 
εἰ 
μὴ 
προσδέξαιντο 
τὰς 
Καίσαρος 
εἰκόνας, 
γυμνοῦν 
τὰ 
ξίφη 
τοῖς 
στρατιώταις 
ἔνευσεν. 
οἱ 
δὲ 
Ἰουδαῖοι 
καθάπερ 
ἐκ 
συνθήματος 
ἀθρόοι 
καταπεσόντες 
καὶ 
τοὺς 
αὐχένας 
παρακλίναντες 
ἑτοίμους 
ἀναιρεῖν 
σφᾶς 
ἐβόων 
μᾶλλον 
ἢ 
τὸν 
νόμον 
παραβῆναι. 
ὑπερθαυμάσας 
δὲ 
ὁ 
Πιλᾶτος 
τὸ 
τῆς 
δεισιδαιμονίας 
ἄκρατον 
ἐκκομίσαι 
μὲν 
αὐτίκα 
τὰς 
σημαίας 
Ἱεροσολύμων 
κελεύει. 
Μετὰ 
δὲ 
ταῦτα 
ταραχὴν 
ἑτέραν 
ἐκίνει 
τὸν 
ἱερὸν 
θησαυρόν, 
καλεῖται 
δὲ 
κορβωνᾶς, 
εἰς 
καταγωγὴν 
ὑδάτων 
ἐξαναλίσκων· 
κατῆγεν 
δὲ 
ἀπὸ 
τετρακοσίων 
σταδίων. 
πρὸς 
τοῦτο 
τοῦ 
πλήθους 
ἀγανάκτησις 
ἦν, 
καὶ 
τοῦ 
Πιλάτου 
παρόντος 
εἰς 
Ἱεροσόλυμα 
περιστάντες 
τὸ 
βῆμα 
κατεβόων. 
ὁ 
δέ, 
προῄδει 
γὰρ 
αὐτῶν 
τὴν 
ταραχήν, 
τῷ 
πλήθει 
τοὺς 
στρατιώτας 
ἐνόπλους 
ἐσθῆσιν 
ἰδιωτικαῖς 
κεκαλυμμένους 
ἐγκαταμίξας 
καὶ 
ξίφει 
μὲν 
χρήσασθαι 
κωλύσας, 
ξύλοις 
δὲ 
παίειν 
τοὺς 
κεκραγότας 
ἐγκελευσάμενος 
σύνθημα 
δίδωσιν 
ἀπὸ 
τοῦ 
βήματος. 
τυπτόμενοι 
δὲ 
οἱ 
Ἰουδαῖοι 
πολλοὶ 
μὲν 
ὑπὸ 
τῶν 
πληγῶν, 
πολλοὶ 
δὲ 
ὑπὸ 
σφῶν 
αὐτῶν 
ἐν 
τῇ 
φυγῇ 
καταπατηθέντες 
ἀπώλοντο. 
πρὸς 
δὲ 
τὴν 
συμφορὰν 
τῶν 
ἀνῃρημένων 
καταπλαγὲν 
τὸ 
πλῆθος 
ἐσιώπησεν. 
Κἀν 
τούτῳ 
κατήγορος 
Ἡρώδου 
τοῦ 
τετραρχοῦντος 
Ἀγρίππας 
υἱὸς 
Ἀριστοβούλου, 
ὃν 
ὁ 
πατὴρ 
Ἡρώδης 
ἀπέκτεινεν, 
παραγίνεται 
πρὸς 
Τιβέριον. 
τοῦ 
δὲ 
μὴ 
προσδεξαμένου 
τὴν 
κατηγορίαν 
μένων 
ἐπὶ 
Ῥώμης 
τούς 
τε 
ἄλλους 
τῶν 
γνωρίμων 
ἐθεράπευεν 
καὶ 
μάλιστα 
τὸν 
Γερμανικοῦ 
παῖδα 
Γάιον 
ἰδιώτην 
ἔτι 
ὄντα. 
καὶ 
δή 
ποτε 
ἑστιῶν 
αὐτὸν 
τά 
τε 
ἄλλα 
ποικίλως 
ἐφιλοφρονεῖτο 
καὶ 
τελευταῖον 
τὰς 
χεῖρας 
ἀνατείνας 
φανερῶς 
ηὔξατο 
θᾶττον 
αὐτὸν 
θεάσασθαι 
τῶν 
ὅλων 
δεσπότην 
ἀποθανόντος 
Τιβερίου. 
τοῦτό 
τις 
τῶν 
οἰκετῶν 
αὐτοῦ 
διαγγέλλει 
τῷ 
Τιβερίῳ, 
καὶ 
ὃς 
ἀγανακτήσας 
εἵργνυσιν 
τὸν 
Ἀγρίππαν 
καὶ 
μετʼ 
αἰκίας 
εἶχεν 
αὐτὸν 
ἐπὶ 
μῆνας 
ἓξ 
ἐν 
δεσμωτηρίῳ, 
μέχρις 
αὐτὸς 
ἐτελεύτησεν 
ἡγεμονεύσας 
ἔτη 
δύο 
πρὸς 
τοῖς 
εἴκοσι 
καὶ 
τρεῖς 
ἡμέρας 
ἐπὶ 
μησὶν 
ἕξ. 
Ἀποδειχθεὶς 
δὲ 
Γάιος 
Καῖσαρ 
ἀνίησίν 
τε 
τῶν 
δεσμῶν 
τὸν 
Ἀγρίππαν 
καὶ 
τῆς 
Φιλίππου 
τετραρχίας, 
θνήσκει 
γὰρ 
οὗτος, 
καθίστησι 
βασιλέα. 
παραγενόμενος 
δὲ 
εἰς 
τὴν 
ἀρχὴν 
Ἀγρίππας 
φθόνῳ 
τὰς 
Ἡρώδου 
τοῦ 
τετράρχου 
διήγειρεν 
ἐπιθυμίας. 
ἐνῆγε 
δὲ 
μάλιστα 
τοῦτον 
εἰς 
ἐλπίδα 
βασιλείας 
Ἡρωδιὰς 
ἡ 
γυνὴ 
κατονειδίζουσα 
τὴν 
ἀργίαν 
καὶ 
φαμένη 
παρὰ 
τὸ 
μὴ 
βούλεσθαι 
πλεῖν 
ἐπὶ 
Καίσαρα 
στερίσκεσθαι 
μείζονος 
ἀρχῆς· 
ὅπου 
μὲν 
γὰρ 
Ἀγρίππαν 
ἐξ 
ἰδιώτου 
βασιλέα 
πεποίηκεν, 
ἦπου 
γʼ 
ἂν 
ἐκεῖνον 
διστάσειεν 
ἐκ 
τετράρχου; 
 τούτοις 
ἀναπεισθεὶς 
Ἡρώδης 
ἧκεν 
πρὸς 
Γάιον, 
ὑφʼ 
οὗ 
τῆς 
πλεονεξίας 
ἐπιτιμᾶται 
φυγῇ 
εἰς 
Γαλλίαν· 
ἠκολούθησεν 
γὰρ 
αὐτῷ 
κατήγορος 
Ἀγρίππας, 
ᾧ 
καὶ 
τὴν 
τετραρχίαν 
τὴν 
ἐκείνου 
προσέθηκεν 
Γάιος. 
καὶ 
Ἡρώδης 
μὲν 
ἐν 
Γαλλίᾳ 
συμφυγούσης 
αὐτῷ 
καὶ 
τῆς 
γυναικὸς 
τελευτᾷ. 
Γάιος 
δὲ 
Καῖσαρ 
ἐπὶ 
τοσοῦτον 
ἐξύβρισεν 
εἰς 
τὴν 
τύχην, 
ὥστε 
θεὸν 
ἑαυτὸν 
καὶ 
δοκεῖν 
βούλεσθαι 
καὶ 
καλεῖσθαι 
τῶν 
τε 
εὐγενεστάτων 
ἀνδρῶν 
ἀκροτομῆσαι 
τὴν 
πατρίδα, 
ἐκτεῖναι 
δὲ 
τὴν 
ἀσέβειαν 
καὶ 
ἐπὶ 
Ἰουδαίαν. 
Πετρώνιον 
μὲν 
οὖν 
μετὰ 
στρατιᾶς 
ἐπὶ 
Ἱεροσολύμων 
ἔπεμψεν 
ἐγκαθιδρύσοντα 
τῷ 
ναῷ 
τοὺς 
ἀνδριάντας 
αὐτοῦ, 
προστάξας, 
εἰ 
μὴ 
δέχοιντο 
Ἰουδαῖοι, 
τούς 
τε 
κωλύοντας 
ἀνελεῖν 
καὶ 
πᾶν 
τὸ 
λοιπὸν 
ἔθνος 
ἐξανδραποδίσασθαι. 
θεῷ 
δʼ 
ἄρα 
τῶν 
προσταγμάτων 
ἔμελεν. 
καὶ 
Πετρώνιος 
μὲν 
σὺν 
τρισὶ 
τάγμασι 
καὶ 
πολλοῖς 
ἐκ 
τῆς 
Συρίας 
συμμάχοις 
εἰς 
τὴν 
Ἰουδαίαν 
ἤλαυνεν 
ἐκ 
τῆς 
Ἀντιοχείας, 
Ἰουδαίων 
δὲ 
οἱ 
μὲν 
ἠπίστουν 
ἐπὶ 
ταῖς 
τοῦ 
πολέμου 
φήμαις, 
οἱ 
δὲ 
πιστεύοντες 
ἦσαν 
ἐν 
ἀμηχάνῳ 
πρὸς 
τὴν 
ἄμυναν· 
ταχὺ 
δʼ 
ἐχώρει 
διὰ 
πάντων 
τὸ 
δέος 
ἤδη 
παρούσης 
εἰς 
Πτολεμαΐδα 
τῆς 
στρατιᾶς. 
Πόλις 
δʼ 
ἐστὶν 
αὕτη 
τῆς 
Γαλιλαίας 
παράλιος 
κατὰ 
τὸ 
μέγα 
 πεδίον 
ἐκτισμένη, 
περιέχεται 
δὲ 
ὄρεσιν 
ἐκ 
μὲν 
τοῦ 
πρὸς 
ἀνατολὴν 
κλίματος 
ἀπὸ 
σταδίων 
ἑξήκοντα 
τῷ 
τῆς 
Γαλιλαίας, 
ἀπὸ 
δὲ 
τοῦ 
μεσημβρινοῦ 
τῷ 
Καρμήλῳ 
διέχοντι 
σταδίους 
ἑκατὸν 
εἴκοσι, 
τῷ 
δʼ 
ὑψηλοτάτῳ 
κατʼ 
ἄρκτον, 
ὃ 
καλοῦσιν 
κλίμακα 
Τυρίων 
οἱ 
ἐπιχώριοι· 
καὶ 
τοῦτο 
δὲ 
σταδίους 
ἀφέστηκεν 
ἑκατόν. 
τοῦ 
δʼ 
ἄστεος 
ὅσον 
ἀπὸ 
δύο 
σταδίων 
ὁ 
καλούμενος 
Βήλεος 
ποταμὸς 
παραρρεῖ 
παντάπασιν 
ὀλίγος, 
παρʼ 
ᾧ 
τὸ 
Μέμνονος 
μνημεῖόν 
ἐστιν 
ἔχον 
ἐγγὺς 
αὐτοῦ 
τόπον 
ἑκατονταπήχη 
θαύματος 
ἄξιον· 
κυκλοτερὴς 
μὲν 
γάρ 
ἐστιν 
καὶ 
κοῖλος, 
ἀναδίδωσιν 
δὲ 
τὴν 
ὑελίνην 
ψάμμον, 
ἣν 
ὅταν 
ἐκκενώσῃ 
πολλὰ 
πλοῖα 
προσσχόντα, 
πάλιν 
ἀντιπληροῦται 
τὸ 
χωρίον, 
κατασυρόντων 
μὲν 
ὥσπερ 
ἐπίτηδες 
τότε 
τῶν 
ἀνέμων 
εἰς 
αὐτὸ 
τὴν 
ἔξωθεν 
ἀργὴν 
ψάμμον, 
τοῦ 
δὲ 
μετάλλου 
πᾶσαν 
εὐθέως 
μεταβάλλοντος 
εἰς 
ὕελον. 
θαυμασιώτερον 
δὲ 
τούτου 
μοι 
δοκεῖ 
τὸ 
τὴν 
ὑπερχυθεῖσαν 
ὕελον 
ἐκ 
τοῦ 
τόπου 
πάλιν 
ψάμμον 
γίνεσθαι 
εἰκαίαν. 
τὸ 
μὲν 
οὖν 
χωρίον 
τοῦτο 
τοιαύτην 
εἴληχεν 
φύσιν. 
Ἰουδαῖοι 
δὲ 
μετὰ 
γυναικῶν 
καὶ 
τέκνων 
ἀθροισθέντες 
εἰς 
τὸ 
πεδίον 
τὸ 
πρὸς 
Πτολεμαΐδι 
καθικέτευον 
τὸν 
Πετρώνιον 
ὑπὲρ 
τῶν 
πατρίων 
νόμων 
πρῶτον, 
ἔπειτα 
ὑπὲρ 
αὑτῶν. 
ὁ 
δὲ 
πρός 
τε 
τὸ 
πλῆθος 
καὶ 
τὰς 
δεήσεις 
ἐνδοὺς 
τοὺς 
μὲν 
ἀνδριάντας 
καὶ 
τὰς 
στρατιὰς 
ἐν 
Πτολεμαΐδι 
λείπει, 
προελθὼν 
δὲ 
εἰς 
τὴν 
Γαλιλαίαν 
καὶ 
 συγκαλέσας 
τό 
τε 
πλῆθος 
καὶ 
τοὺς 
γνωρίμους 
πάντας 
εἰς 
Τιβεριάδα 
τήν 
τε 
Ῥωμαίων 
διεξῄει 
δύναμιν 
καὶ 
τὰς 
Καίσαρος 
ἀπειλάς, 
ἔτι 
δὲ 
τὴν 
ἀξίωσιν 
ἀπέφαινεν 
ἀγνώμονα· 
πάντων 
γὰρ 
τῶν 
ὑποτεταγμένων 
ἐθνῶν 
κατὰ 
πόλιν 
συγκαθιδρυκότων 
τοῖς 
ἄλλοις 
θεοῖς 
καὶ 
τὰς 
Καίσαρος 
εἰκόνας 
τὸ 
μόνους 
ἐκείνους 
ἀντιτάσσεσθαι 
πρὸς 
τοῦτο 
σχεδὸν 
ἀφισταμένων 
εἶναι 
καὶ 
μεθʼ 
ὕβρεως. 
Τῶν 
δὲ 
τὸν 
νόμον 
καὶ 
τὸ 
πάτριον 
ἔθος 
προτεινομένων 
καὶ 
ὡς 
οὐδὲ 
θεοῦ 
τι 
δείκηλον, 
οὐχ 
ὅπως 
ἀνδρός, 
οὐ 
κατὰ 
τὸν 
ναὸν 
μόνον 
ἀλλʼ 
οὐδὲ 
ἐν 
εἰκαίῳ 
τινὶ 
τόπῳ 
τῆς 
χώρας 
θέσθαι 
θεμιτὸν 
εἴη, 
ὑπολαβὼν 
ὁ 
Πετρώνιος 
“ἀλλὰ 
μὴν 
καὶ 
ἐμοὶ 
φυλακτέος 
ὁ 
τοὐμοῦ 
δεσπότου 
νόμοσ”, 
ἔφη· 
“παραβὰς 
γὰρ 
αὐτὸν 
καὶ 
φεισάμενος 
ὑμῶν 
ἀπολοῦμαι 
δικαίως. 
πολεμήσει 
δʼ 
ὑμᾶς 
ὁ 
πέμψας 
με 
καὶ 
οὐκ 
ἐγώ· 
καὶ 
γὰρ 
αὐτός, 
ὥσπερ 
ὑμεῖς, 
ἐπιτάσσομαι.” 
πρὸς 
ταῦτα 
τὸ 
πλῆθος 
πάντʼ 
ἐβόα 
πρὸ 
τοῦ 
νόμου 
πάσχειν 
ἑτοίμως 
ἔχειν. 
καταστείλας 
δʼ 
αὐτῶν 
ὁ 
Πετρώνιος 
τὴν 
βοήν, 
“πολεμήσετε, 
εἶπεν, 
ἄρα 
Καίσαρι;” 
καὶ 
Ἰουδαῖοι 
περὶ 
μὲν 
Καίσαρος 
καὶ 
τοῦ 
δήμου 
τῶν 
Ῥωμαίων 
δὶς 
τῆς 
ἡμέρας 
θύειν 
ἔφασαν, 
εἰ 
δὲ 
βούλεται 
τὰς 
εἰκόνας 
ἐγκαθιδρύειν, 
πρότερον 
αὐτὸν 
δεῖν 
ἅπαν 
τὸ 
Ἰουδαίων 
ἔθνος 
προθύσασθαι· 
παρέχειν 
δὲ 
σφᾶς 
αὐτοὺς 
ἑτοίμους 
εἰς 
τὴν 
σφαγὴν 
ἅμα 
τέκνοις 
καὶ 
γυναιξίν. 
ἐπὶ 
τούτοις 
θαῦμα 
καὶ 
οἶκτος 
εἰσῄει 
τὸν 
Πετρώνιον 
τῆς 
τε 
ἀνυπερβλήτου 
θρησκείας 
τῶν 
ἀνδρῶν 
καὶ 
τοῦ 
πρὸς 
θάνατον 
ἑτοίμου 
παραστήματος. 
καὶ 
τότε 
μὲν 
ἄπρακτοι 
διελύθησαν. 
Ταῖς 
δʼ 
ἑξῆς 
ἀθρόους 
τε 
τοὺς 
δυνατοὺς 
κατʼ 
ἰδίαν 
καὶ 
τὸ 
πλῆθος 
ἐν 
κοινῷ 
συλλέγων 
ποτὲ 
μὲν 
παρεκάλει, 
ποτὲ 
δὲ 
συνεβούλευεν, 
τὸ 
πλέον 
μέντοι 
διηπείλει 
τήν 
τε 
Ῥωμαίων 
ἐπανατεινόμενος 
ἰσχὺν 
καὶ 
τοὺς 
Γαΐου 
θυμοὺς 
τήν 
τε 
ἰδίαν 
πρὸς 
τούτοις 
ἀνάγκην. 
πρὸς 
δὲ 
μηδεμίαν 
πεῖραν 
ἐνδιδόντων 
ὡς 
ἑώρα 
καὶ 
τὴν 
χώραν 
κινδυνεύουσαν 
ἄσπορον 
μεῖναι, 
κατὰ 
γὰρ 
ὥραν 
σπόρου 
πεντήκοντα 
ἡμέρας 
ἀργὰ 
προσδιέτριβεν 
αὐτῷ 
τὰ 
πλήθη, 
τελευταῖον 
ἀθροίσας 
αὐτοὺς 
καὶ 
“παρακινδυνευτέον 
ἐμοὶ 
μᾶλλον, 
εἰπών, 
ἢ 
γὰρ 
τοῦ 
θεοῦ 
συνεργοῦντος 
πείσας 
Καίσαρα 
σωθήσομαι 
μεθʼ 
ὑμῶν 
ἡδέως 
ἢ 
παροξυνθέντος 
ὑπὲρ 
τοσούτων 
ἑτοίμως 
ἐπιδώσω 
τὴν 
ἐμαυτοῦ 
ψυχήν”, 
διαφῆκεν 
τὸ 
πλῆθος 
πολλὰ 
κατευχομένων 
αὐτῷ, 
καὶ 
παραλαβὼν 
τὴν 
στρατιὰν 
ἐκ 
τῆς 
Πτολεμαΐδος 
ὑπέστρεψεν 
εἰς 
τὴν 
Ἀντιόχειαν. 
ἔνθεν 
εὐθέως 
ἐπέστελλεν 
Καίσαρι 
τήν 
τε 
ἐμβολὴν 
τὴν 
εἰς 
Ἰουδαίαν 
ἑαυτοῦ 
καὶ 
τὰς 
ἱκεσίας 
τοῦ 
ἔθνους, 
ὅτι 
τε, 
εἰ 
μὴ 
βούλεται 
πρὸς 
τοῖς 
ἀνδράσιν 
καὶ 
τὴν 
χώραν 
ἀπολέσαι, 
δέοι 
φυλάττειν 
τε 
αὐτοὺς 
τὸν 
νόμον 
καὶ 
παριέναι 
τὸ 
πρόσταγμα. 
ταύταις 
ταῖς 
ἐπιστολαῖς 
οὐ 
σφόδρα 
μετρίως 
ἀντέγραψεν 
ὁ 
Γάιος, 
ἀπειλῶν 
Πετρωνίῳ 
θάνατον, 
ὅτι 
τῶν 
προσταγμάτων 
αὐτοῦ 
βραδὺς 
ὑπηρέτης 
ἐγίνετο. 
ἀλλὰ 
τοὺς 
μὲν 
τούτων 
γραμματοφόρους 
συνέβη 
χειμασθῆναι 
τρεῖς 
μῆνας 
ἐν 
 τῇ 
θαλάσσῃ, 
τὸν 
δὲ 
Γαΐου 
θάνατον 
ἄλλοι 
καταγγέλλοντες 
εὐπλόουν. 
ἔφθη 
γοῦν 
τὰς 
περὶ 
τούτων 
Πετρώνιος 
λαβὼν 
ἐπιστολὰς 
ἑπτὰ 
καὶ 
εἴκοσιν 
ἡμέραις 
ἢ 
τὰς 
καθʼ 
ἑαυτοῦ. 
Γαΐου 
δὲ 
ἡγεμονεύσαντος 
ἔτη 
τρία 
καὶ 
μῆνας 
ὀκτὼ 
καὶ 
δολοφονηθέντος 
ἁρπάζεται 
μὲν 
ὑπὸ 
τῶν 
ἐν 
Ῥώμῃ 
στρατευμάτων 
[εἰς 
τὴν 
ἀρχὴν] 
Κλαύδιος, 
ἡ 
δὲ 
σύγκλητος 
ἐξηγουμένων 
τῶν 
ὑπάτων 
Σεντίου 
Σατορνίνου 
καὶ 
Πομπωνίου 
Σεκούνδου 
τρισὶν 
ταῖς 
συμμενούσαις 
σπείραις 
ἐπιτρέψασα 
φυλάττειν 
τὴν 
πόλιν 
εἰς 
τὸ 
Καπετώλιον 
ἠθροίσθη 
καὶ 
διὰ 
τὴν 
ὠμότητα 
τὴν 
Γαΐου 
Κλαυδίῳ 
πολεμεῖν 
ἐψηφίζετο· 
καταστήσεσθαι 
γὰρ 
διʼ 
ἀριστοκρατίας, 
ὥσπερ 
οὖν 
πάλαι 
διῳκεῖτο, 
τὴν 
ἀρχὴν 
ἢ 
κρινεῖν 
ψήφῳ 
τὸν 
ἄξιον 
τῆς 
ἡγεμονίας. 
Συνέβη 
τηνικαῦτα 
πρὸς 
ἐπιδημοῦντα 
τὸν 
Ἀγρίππαν 
τήν 
τε 
σύγκλητον 
καλοῦσαν 
εἰς 
συμβουλίαν 
πέμψαι 
καὶ 
Κλαύδιον 
ἐκ 
τῆς 
παρεμβολῆς, 
ὅπως 
πρὸς 
ἃ 
δέοι 
χρήσιμος 
αὐτοῖς 
γένοιτο. 
κἀκεῖνος 
συνιδὼν 
τὸν 
ἤδη 
τῇ 
δυνάμει 
Καίσαρα 
πρὸς 
Κλαύδιον 
ἄπεισιν. 
ὁ 
δʼ 
αὐτὸν 
πρεσβευτὴν 
πρὸς 
τὴν 
σύγκλητον 
ἀναπέμπει 
δηλοῦντα 
τὴν 
ἑαυτοῦ 
προαίρεσιν, 
ὅτι 
πρῶτον 
μὲν 
ἄκων 
ὑπὸ 
τῶν 
στρατιωτῶν 
ἁρπαγείη, 
καὶ 
οὔτε 
τὴν 
ἐκείνων 
σπουδὴν 
ἐγκαταλιπεῖν 
δίκαιον 
οὔτε 
 ἀσφαλὲς 
τὴν 
ἑαυτοῦ 
τύχην 
κρίνοι· 
καὶ 
γὰρ 
τὸ 
τυχεῖν 
τῆς 
ἡγεμονικῆς 
κλήσεως 
ἐπικίνδυνον 
εἶναι· 
ἔπειθʼ 
ὅτι 
διοικήσει 
τὴν 
ἀρχὴν 
ὥσπερ 
ἀγαθὸς 
προστάτης, 
οὐχ 
ὡς 
τύραννος· 
ἀρκεῖσθαι 
γὰρ 
τῇ 
τιμῇ 
τῆς 
προσηγορίας, 
τὴν 
δʼ 
ἐφʼ 
ἑκάστῳ 
τῶν 
πραγμάτων 
βουλὴν 
πᾶσιν 
ἀποδώσειν. 
καὶ 
γὰρ 
εἰ 
μὴ 
φύσει 
μέτριος 
ἦν, 
ἱκανὸν 
ὑπόδειγμα 
σωφροσύνης 
αὐτῷ 
προκεῖσθαι 
τὸν 
Γαΐου 
θάνατον. 
Ταῦτʼ 
ἀπήγγειλεν 
Ἀγρίππας. 
ἡ 
δὲ 
βουλὴ 
ἀπεκρίνατο 
καὶ 
στρατῷ 
καὶ 
γνώμαις 
ἀγαθαῖς 
πεποιθυῖα 
δουλείαν 
ἑκούσιον 
οὐχ 
ὑπομενεῖν. 
καὶ 
Κλαύδιος 
ὡς 
ἤκουσεν 
τὰ 
παρὰ 
τῆς 
βουλῆς, 
πάλιν 
ἔπεμψεν 
τὸν 
Ἀγρίππαν 
ἀπαγγελοῦντα 
αὐτοῖς 
ὅτι 
προδοῦναι 
μὲν 
τοὺς 
εἰς 
αὐτὸν 
ὁμονοήσαντας 
οὐχ 
ὑπομένοι, 
πολεμήσειν 
δʼ 
ἄκων 
πρὸς 
οὓς 
ἥκιστα 
βούλοιτο. 
δεῖν 
μέντοι 
προαποδειχθῆναι 
τῷ 
πολέμῳ 
χωρίον 
ἔξω 
τῆς 
πόλεως· 
οὐ 
γὰρ 
ὅσιον 
διὰ 
τὴν 
αὐτῶν 
κακοβουλίαν 
ὁμοφύλῳ 
φόνῳ 
μιαίνεσθαι 
τὰ 
τεμένη 
τῆς 
πατρίδος. 
ὁ 
μὲν 
οὖν 
ἀκούσας 
ταῦτα 
τοῖς 
βουλευταῖς 
ἀπήγγειλεν. 
Μεταξὺ 
δὲ 
τῶν 
μετὰ 
τῆς 
συγκλήτου 
στρατιωτῶν 
τις 
σπασάμενος 
τὸ 
ξίφος 
“ἄνδρες, 
ἐβόησεν, 
συστρατιῶται, 
τί 
παθόντες 
ἀδελφοκτονεῖν 
βουλόμεθα 
καὶ 
κατὰ 
τῶν 
μετὰ 
Κλαυδίου 
συγγενῶν 
ὁρμᾶν, 
ἔχοντες 
μὲν 
αὐτοκράτορα 
μηδὲν 
μεμφθῆναι 
δυνάμενον, 
τοσαῦτα 
δὲ 
τὰ 
δίκαια 
πρὸς 
οὓς 
μετὰ 
τῶν 
ὅπλων 
χωρεῖν 
μέλλομεν;” 
ταῦτα 
εἰπὼν 
διὰ 
μέσης 
ὥρμησεν 
τῆς 
βουλῆς 
πάντας 
τοὺς 
συστρατιώτας 
ἐφελκόμενος. 
οἱ 
δʼ 
εὐπατρίδαι 
παραχρῆμα 
μὲν 
πρὸς 
τὴν 
ἀπόλειψιν 
περιδεῶς 
ἔσχον, 
αὖθις 
δʼ 
ὡς 
ἀποστροφὴ 
σωτήριος 
οὐ 
κατεφαίνετο, 
τὴν 
τῶν 
στρατιωτῶν 
ὁδὸν 
ἠπείγοντο 
πρὸς 
Κλαύδιον. 
ὑπήντων 
δʼ 
 αὐτοῖς 
πρὸ 
τοῦ 
τείχους 
γυμνοῖς 
τοῖς 
ξίφεσιν 
οἱ 
σφοδρότερον 
κολακεύοντες 
τὴν 
τύχην· 
κἂν 
συνέβη 
κινδυνεῦσαι 
τοὺς 
προάγοντας 
πρὶν 
γνῶναι 
τὴν 
ὁρμὴν 
τῶν 
στρατιωτῶν 
Κλαύδιον, 
εἰ 
μὴ 
προσδραμὼν 
Ἀγρίππας 
αὐτῷ 
τὸ 
κινδύνευμα 
τῆς 
πράξεως 
ἐδήλωσεν, 
ὅτι 
τε 
εἰ 
μὴ 
κατάσχοι 
τὴν 
ὁρμὴν 
τῶν 
ἐπὶ 
τοὺς 
εὐπατρίδας 
λελυσσηκότων, 
ἀπολέσας 
διʼ 
οὓς 
τὸ 
κρατεῖν 
ἐστι 
περίοπτον 
ἐρημίας 
ἔσοιτο 
βασιλεύς. 
Ταῦτʼ 
ἀκούσας 
Κλαύδιος 
κατέσχεν 
τὰς 
ὁρμὰς 
τοῦ 
στρατιωτικοῦ 
προσδέχεταί 
τε 
τὴν 
σύγκλητον 
εἰς 
τὸ 
στρατόπεδον 
καὶ 
φιλοφρονησάμενος 
ἐξῄει 
σὺν 
αὐτοῖς 
αὐτίκα 
θύσων 
τῷ 
θεῷ 
τὰ 
περὶ 
τῆς 
ἡγεμονίας 
χαριστήρια. 
καὶ 
τὸν 
Ἀγρίππαν 
εὐθέως 
ἐδωρεῖτο 
τῇ 
πατρῴᾳ 
βασιλείᾳ 
πάσῃ 
προστιθεὶς 
ἔξωθεν 
καὶ 
τὰς 
ὑπʼ 
Αὐγούστου 
δοθείσας 
Ἡρώδῃ 
Τραχωνῖτιν 
καὶ 
Αὐρανῖτιν, 
χωρὶς 
δὲ 
τούτων 
ἑτέραν 
βασιλείαν 
τὴν 
Λυσανίου 
καλουμένην. 
καὶ 
τῷ 
μὲν 
δήμῳ 
διατάγματι 
τὴν 
δωρεὰν 
ἐδήλου, 
τοῖς 
ἄρχουσιν 
δὲ 
προσέταξεν 
ἐγχαράξαντας 
δέλτοις 
χαλκαῖς 
τὴν 
δόσιν 
εἰς 
τὸ 
Καπετώλιον 
ἀναθεῖναι· 
δωρεῖται 
δʼ 
αὐτοῦ 
καὶ 
τὸν 
ἀδελφὸν 
Ἡρώδην, 
ὁ 
δʼ 
αὐτὸς 
καὶ 
γαμβρὸς 
ἦν 
Βερνίκῃ 
συνοικῶν, 
βασιλείᾳ 
τῇ 
Χαλκίδι. 
Ταχέως 
δʼ 
ὡς 
ἂν 
ἐκ 
τοσαύτης 
ἀρχῆς 
πλοῦτος 
Ἀγρίππᾳ 
προσέρρει, 
καὶ 
τοῖς 
χρήμασιν 
αὐτὸς 
οὐκ 
εἰς 
μακρὰν 
κατεχρήσατο· 
τηλικοῦτον 
γὰρ 
τοῖς 
Ἱεροσολύμοις 
περιβαλεῖν 
ἤρξατο 
τεῖχος, 
ἡλίκον 
ἂν 
τελεσθὲν 
ἀνήνυτον 
Ῥωμαίοις 
ἐποίησεν 
τὴν 
πολιορκίαν. 
ἀλλʼ 
ἔφθη 
πρὶν 
ὑψῶσαι 
τὸ 
ἔργον 
τελευτήσας 
ἐν 
Καισαρείᾳ, 
βεβασιλευκὼς 
 μὲν 
ἔτη 
τρία, 
πρότερον 
δὲ 
τῶν 
τετραρχιῶν 
τρισὶν 
ἑτέροις 
ἔτεσιν 
ἀφηγησάμενος. 
καταλείπει 
δὲ 
τρεῖς 
μὲν 
θυγατέρας 
ἐκ 
Κύπρου 
γεγενημένας, 
Βερνίκην 
καὶ 
Μαριάμμην 
καὶ 
Δρουσίλλαν, 
υἱὸν 
δὲ 
ἐκ 
τῆς 
αὐτῆς 
Ἀγρίππαν. 
οὗ 
παντάπασιν 
ὄντος 
νηπίου 
πάλιν 
τὰς 
βασιλείας 
Κλαύδιος 
ἐπαρχίαν 
ποιήσας 
ἐπίτροπον 
πέμπει 
Κούσπιον 
Φᾶδον, 
ἔπειτα 
Τιβέριον 
Ἀλέξανδρον, 
οἳ 
μηδὲν 
παρακινοῦντες 
τῶν 
ἐπιχωρίων 
ἐθῶν 
ἐν 
εἰρήνῃ 
τὸ 
ἔθνος 
διεφύλαξαν. 
μετὰ 
ταῦτα 
καὶ 
ὁ 
βασιλεύων 
τῆς 
Χαλκίδος 
Ἡρώδης 
τελευτᾷ, 
καταλιπὼν 
ἐκ 
μὲν 
τῆς 
ἀδελφιδῆς 
Βερνίκης 
δύο 
παῖδας 
Βερνικιανόν 
τε 
καὶ 
Ὑρκανόν, 
ἐκ 
δὲ 
τῆς 
προτέρας 
Μαριάμμης 
Ἀριστόβουλον. 
τεθνήκει 
δʼ 
αὐτῷ 
καὶ 
ἕτερος 
ἀδελφὸς 
Ἀριστόβουλος 
ἰδιώτης 
καταλιπὼν 
Ἰωτάπην 
θυγατέρα. 
οὗτοι 
μὲν 
οὖν 
ἦσαν, 
ὡς 
προεῖπον, 
Ἀριστοβούλου 
τοῦ 
Ἡρώδου 
παῖδες, 
Ἀριστόβουλος 
δὲ 
καὶ 
Ἀλέξανδρος 
ἐκ 
Μαριάμμης 
Ἡρώδῃ 
γεγόνεισαν 
υἱεῖς, 
οὓς 
ὁ 
πατὴρ 
ἀνεῖλεν· 
ἡ 
δὲ 
Ἀλεξάνδρου 
γενεὰ 
τῆς 
μεγάλης 
Ἀρμενίας 
ἐβασίλευσεν. 
Μετὰ 
δὲ 
τὴν 
Ἡρώδου 
τελευτήν, 
ὃς 
ἦρχε 
τῆς 
Χαλκίδος, 
καθίστησιν 
Κλαύδιος 
εἰς 
τὴν 
βασιλείαν 
τοῦ 
θείου 
τὸν 
Ἀγρίππαν 
υἱὸν 
Ἀγρίππα· 
τῆς 
δʼ 
ἄλλης 
ἐπαρχίας 
διαδέχεται 
τὴν 
ἐπιτροπὴν 
ἀπὸ 
Ἀλεξάνδρου 
Κουμανός, 
ἐφʼ 
οὗ 
θόρυβοί 
τε 
ἤρξαντο 
καὶ 
φθορὰ 
πάλιν 
Ἰουδαίων 
ἐγένετο. 
συνεληλυθότος 
γὰρ 
τοῦ 
πλήθους 
ἐπὶ 
τὴν 
ἑορτὴν 
τῶν 
ἀζύμων 
εἰς 
Ἱεροσόλυμα 
καὶ 
τῆς 
Ῥωμαϊκῆς 
σπείρας 
ὑπὲρ 
τὴν 
τοῦ 
ἱεροῦ 
στοὰν 
ἐφεστώσης, 
ἔνοπλοι 
δʼ 
ἀεὶ 
τὰς 
ἑορτὰς 
παραφυλάττουσιν, 
ὡς 
μή 
τι 
νεωτερίζοι 
τὸ 
πλῆθος 
ἠθροισμένον, 
εἷς 
τις 
τῶν 
στρατιωτῶν 
ἀνασυράμενος 
τὴν 
ἐσθῆτα 
καὶ 
κατακύψας 
ἀσχημόνως 
προσαπέστρεψεν 
τοῖς 
Ἰουδαίοις 
τὴν 
ἕδραν 
καὶ 
τῷ 
σχήματι 
 φωνὴν 
ὁμοίαν 
ἐπεφθέγξατο. 
πρὸς 
τοῦτο 
ἅπαν 
μὲν 
τὸ 
πλῆθος 
ἠγανάκτησεν, 
καὶ 
κατεβόων 
τοῦ 
Κουμανοῦ 
κολάζειν 
τὸν 
στρατιώτην, 
οἱ 
δὲ 
ἧττον 
νήφοντες 
τῶν 
νέων 
καὶ 
τὸ 
φύσει 
στασιῶδες 
ἐκ 
τοῦ 
ἔθνους 
ἐχώρουν 
ἐπὶ 
μάχην 
λίθους 
τε 
ἁρπάσαντες 
ἐπὶ 
τοὺς 
στρατιώτας 
ἔβαλλον. 
καὶ 
Κουμανὸς 
δείσας 
μὴ 
τοῦ 
λαοῦ 
παντὸς 
ἐπʼ 
αὐτὸν 
ὁρμὴ 
γένοιτο, 
πλείους 
ὁπλίτας 
μεταπέμπεται. 
τῶν 
δὲ 
ταῖς 
στοαῖς 
ἐπιχεομένων 
φόβος 
ἐμπίπτει 
τοῖς 
Ἰουδαίοις 
ἀκατάσχετος, 
καὶ 
τραπέντες 
ἐκ 
τοῦ 
ἱεροῦ 
διέφευγον 
εἰς 
τὴν 
πόλιν. 
τοσαύτη 
δὲ 
περὶ 
τὰς 
ἐξόδους 
βία 
συνωθουμένων 
ἐγένετο, 
ὥστε 
πατηθέντας 
ὑπʼ 
ἀλλήλων 
καὶ 
συντριβέντας 
ὑπὲρ 
τρισμυρίους 
ἀποθανεῖν, 
γενέσθαι 
δὲ 
τὴν 
ἑορτὴν 
πένθος 
μὲν 
ὅλῳ 
τῷ 
ἔθνει 
θρῆνον 
δὲ 
καθʼ 
ἑκάστην 
οἰκίαν. 
Μετελάμβανεν 
δὲ 
ταύτην 
τὴν 
συμφορὰν 
ἄλλος 
λῃστρικὸς 
θόρυβος. 
κατὰ 
γὰρ 
τὴν 
Βαιθωρὼ 
δημοσίαν 
ὁδὸν 
Στεφάνου 
τινὸς 
δούλου 
Καίσαρος 
ἀποσκευὴν 
κομιζομένην 
διήρπασαν 
λῃσταὶ 
προσπεσόντες. 
Κουμανὸς 
δὲ 
περιπέμψας 
τοὺς 
ἐκ 
τῶν 
πλησίον 
κωμῶν 
δεσμώτας 
ἐκέλευσεν 
ἀνάγεσθαι 
πρὸς 
αὐτόν, 
ἐπικαλῶν 
ὅτι 
μὴ 
διώξαντες 
τοὺς 
λῃστὰς 
συλλάβοιεν. 
ἔνθα 
τῶν 
στρατιωτῶν 
τις 
εὑρὼν 
ἔν 
τινι 
κώμῃ 
τὸν 
ἱερὸν 
νόμον 
διέρρηξέν 
τε 
τὸ 
βιβλίον 
καὶ 
εἰς 
πῦρ 
κατέβαλεν. 
Ἰουδαῖοι 
δὲ 
ὡς 
ὅλης 
αὐτοῖς 
τῆς 
χώρας 
καταφλεγείσης 
συνεχύθησαν, 
καὶ 
καθάπερ 
ὀργάνῳ 
τινὶ 
τῇ 
δεισιδαιμονίᾳ 
συνελκόμενοι 
πρὸς 
ἓν 
κήρυγμα 
πάντες 
εἰς 
Καισάρειαν 
ἐπὶ 
Κουμανὸν 
συνέδραμον 
ἱκετεύοντες 
τὸν 
οὕτως 
εἰς 
τὸν 
θεὸν 
καὶ 
τὸν 
νόμον 
 αὐτῶν 
ἐξυβρίσαντα 
μὴ 
περιιδεῖν 
ἀτιμώρητον. 
ὁ 
δέ, 
οὐ 
γὰρ 
ἠρέμει 
τὸ 
πλῆθος, 
εἰ 
μὴ 
τύχοι 
παραμυθίας, 
ἠξίου 
τε 
προάγειν 
τὸν 
στρατιώτην 
καὶ 
διὰ 
μέσων 
τῶν 
αἰτιωμένων 
ἀπαχθῆναι 
τὴν 
ἐπὶ 
θανάτῳ 
κελεύει. 
καὶ 
Ἰουδαῖοι 
μὲν 
ἀνεχώρουν. 
Αὖθις 
δὲ 
Γαλιλαίων 
καὶ 
Σαμαρέων 
γίνεται 
συμβολή. 
κατὰ 
γὰρ 
Γήμαν 
καλουμένην 
κώμην, 
ἥτις 
ἐν 
τῷ 
μεγάλῳ 
πεδίῳ 
κεῖται 
τῆς 
Σαμαρείτιδος, 
πολλῶν 
ἀναβαινόντων 
Ἰουδαίων 
ἐπὶ 
τὴν 
ἑορτὴν 
ἀναιρεῖταί 
τις 
Γαλιλαῖος. 
πρὸς 
τοῦτο 
πλεῖστοι 
μὲν 
ἐκ 
τῆς 
Γαλιλαίας 
συνέδραμον 
ὡς 
πολεμήσοντες 
τοῖς 
Σαμαρεῦσιν, 
οἱ 
γνώριμοι 
δʼ 
αὐτῶν 
ἐλθόντες 
πρὸς 
Κουμανὸν 
ἠντιβόλουν 
πρὶν 
ἀνηκέστου 
πάθους 
εἰς 
τὴν 
Γαλιλαίαν 
διαβάντα 
τιμωρήσασθαι 
τοὺς 
αἰτίους 
τοῦ 
φόνου· 
μόνως 
γὰρ 
ἂν 
οὕτως 
διαλυθῆναι 
πρὸ 
πολέμου 
τὸ 
πλῆθος. 
Κουμανὸς 
μὲν 
οὖν 
ἐν 
δευτέρῳ 
τὰς 
ἐκείνων 
ἱκεσίας 
τῶν 
ἐν 
χειρὶ 
πραγμάτων 
θέμενος 
ἀπράκτους 
ἀπέπεμψεν 
τοὺς 
ἱκέτας. 
Ἀγγελθὲν 
δὲ 
εἰς 
Ἱεροσόλυμα 
τὸ 
πάθος 
τοῦ 
πεφονευμένου 
τὰ 
πλήθη 
συνετάραξεν 
καὶ 
τῆς 
ἑορτῆς 
ἀφέμενοι 
πρὸς 
τὴν 
Σαμάρειαν 
ἐξώρμων 
ἀστρατήγητοι 
καὶ 
μηδενὶ 
τῶν 
ἀρχόντων 
κατέχοντι 
πειθόμενοι. 
τοῦ 
λῃστρικοῦ 
δʼ 
αὐτῶν 
καὶ 
στασιώδους 
Δειναίου 
τις 
υἱὸς 
Ἐλεάζαρος 
καὶ 
Ἀλέξανδρος 
ἐξῆρχον, 
οἳ 
τοῖς 
ὁμόροις 
τῆς 
Ἀκραβατηνῆς 
τοπαρχίας 
προσπεσόντες 
αὐτούς 
τε 
ἀνῄρουν 
μηδεμιᾶς 
ἡλικίας 
φειδὼ 
ποιούμενοι 
καὶ 
τὰς 
κώμας 
ἐνεπίμπρασαν. 
Κουμανὸς 
δὲ 
ἀναλαβὼν 
ἀπὸ 
τῆς 
Καισαρείας 
μίαν 
ἴλην 
ἱππέων 
καλουμένην 
Σεβαστηνῶν 
ἐξεβοήθει 
τοῖς 
πορθουμένοις 
καὶ 
 τῶν 
περὶ 
τὸν 
Ἐλεάζαρον 
πολλοὺς 
μὲν 
συνέλαβεν, 
πλείστους 
δʼ 
ἀπέκτεινεν. 
πρὸς 
δὲ 
τὸ 
λοιπὸν 
πλῆθος 
τῶν 
πολεμεῖν 
τοῖς 
Σαμαρεῦσιν 
ὡρμημένων 
οἱ 
ἄρχοντες 
τῶν 
Ἱεροσολύμων 
ἐκδραμόντες 
σάκκους 
ἀμπεχόμενοι 
καὶ 
τέφραν 
τῶν 
κεφαλῶν 
καταχέοντες 
ἱκέτευον 
ἀναχωρεῖν 
καὶ 
μὴ 
διὰ 
τὴν 
εἰς 
Σαμαρεῖς 
ἄμυναν 
ἐπὶ 
Ἱεροσόλυμα 
Ῥωμαίους 
παροξύνειν, 
ἐλεῆσαί 
τε 
τὴν 
πατρίδα 
καὶ 
τὸν 
ναὸν 
τέκνα 
τε 
καὶ 
γυναῖκας 
ἰδίας, 
ἃ 
πάντα 
κινδυνεύειν 
διʼ 
ἑνὸς 
ἐκδικίαν 
Γαλιλαίου 
παραπολέσθαι. 
τούτοις 
πεισθέντες 
Ἰουδαῖοι 
διελύθησαν. 
ἐτράποντο 
δὲ 
πολλοὶ 
πρὸς 
λῃστείαν 
διὰ 
τὴν 
ἄδειαν, 
καὶ 
κατὰ 
πᾶσαν 
τὴν 
χώραν 
ἁρπαγαί 
τε 
ἦσαν 
καὶ 
τῶν 
θρασυτέρων 
ἐπαναστάσεις. 
καὶ 
τῶν 
Σαμαρέων 
οἱ 
δυνατοὶ 
πρὸς 
Οὐμμίδιον 
Κουαδρᾶτον, 
ὃς 
ἦν 
ἡγεμὼν 
τῆς 
Συρίας, 
εἰς 
Τύρον 
παραγενόμενοι 
δίκην 
τινὰ 
παρὰ 
τῶν 
πορθησάντων 
τὴν 
χώραν 
ἠξίουν 
λαβεῖν. 
παρόντες 
δὲ 
καὶ 
οἱ 
γνώριμοι 
τῶν 
Ἰουδαίων 
καὶ 
ὁ 
ἀρχιερεὺς 
Ἰωνάθης 
υἱὸς 
Ἀνάνου 
κατάρξαι 
μὲν 
ἔλεγον 
τῆς 
ταραχῆς 
Σαμαρέας 
διὰ 
τὸν 
φόνον, 
αἴτιον 
δὲ 
τῶν 
ἀποβεβηκότων 
Κουμανὸν 
γεγονέναι 
μὴ 
θελήσαντα 
τοὺς 
αὐθέντας 
τοῦ 
σφαγέντος 
ἐπεξελθεῖν. 
Κουαδρᾶτος 
δὲ 
τότε 
μὲν 
ἑκατέρους 
ὑπερτίθεται 
φήσας, 
ἐπειδὰν 
εἰς 
τοὺς 
τόπους 
παραγένηται, 
διερευνήσειν 
ἕκαστα, 
αὖθις 
δὲ 
παρελθὼν 
εἰς 
Καισάρειαν 
τοὺς 
ὑπὸ 
Κουμανοῦ 
ζωγρηθέντας 
ἀνεσταύρωσεν 
πάντας. 
ἐκεῖθεν 
εἰς 
Λύδδα 
παραγενόμενος 
πάλιν 
διήκουσεν 
τῶν 
Σαμαρέων, 
καὶ 
μεταπεμψάμενος 
ὀκτωκαίδεκα 
τῶν 
 Ἰουδαίων, 
οὓς 
ἐπέπυστο 
μετεσχηκέναι 
τῆς 
μάχης, 
πελέκει 
διεχειρίσατο· 
δύο 
δʼ 
ἑτέρους 
τῶν 
δυνατωτάτων 
καὶ 
τοὺς 
ἀρχιερεῖς 
Ἰωνάθην 
καὶ 
Ἀνανίαν 
τόν 
τε 
τούτου 
παῖδα 
Ἄνανον 
καί 
τινας 
ἄλλους 
Ἰουδαίων 
γνωρίμους 
ἀνέπεμψεν 
ἐπὶ 
Καίσαρα, 
ὁμοίως 
δὲ 
καὶ 
Σαμαρέων 
τοὺς 
ἐπιφανεστάτους. 
παρήγγειλεν 
δὲ 
καὶ 
Κουμανῷ 
καὶ 
Κέλερι 
τῷ 
χιλιάρχῳ 
πλεῖν 
ἐπὶ 
Ῥώμης 
δώσοντας 
Κλαυδίῳ 
λόγον 
ὑπὲρ 
τῶν 
γεγενημένων. 
ταῦτα 
διαπραξάμενος 
ἀπὸ 
Λύδδων 
ἀνέβαινεν 
εἰς 
Ἱεροσόλυμα, 
καὶ 
καταλαβὼν 
τὸ 
πλῆθος 
ἄγον 
τὴν 
τῶν 
ἀζύμων 
ἑορτὴν 
ἀθορύβως 
εἰς 
Ἀντιόχειαν 
ἐπανῄει. 
Κατὰ 
δὲ 
τὴν 
Ῥώμην 
Καῖσαρ 
ἀκούσας 
Κουμανοῦ 
καὶ 
Σαμαρέων, 
παρῆν 
δὲ 
καὶ 
Ἀγρίππας 
ἐκθύμως 
ὑπεραγωνιζόμενος 
Ἰουδαίων 
ἐπειδὴ 
καὶ 
Κουμανῷ 
πολλοὶ 
τῶν 
δυνατῶν 
παρίσταντο, 
Σαμαρέων 
μὲν 
καταγνοὺς 
τρεῖς 
ἀνελεῖν 
προσέταξεν 
τοὺς 
δυνατωτάτους, 
Κουμανὸν 
δὲ 
ἐφυγάδευσεν. 
Κέλερα 
δὲ 
δεσμώτην 
ἀναπέμψας 
εἰς 
Ἱεροσόλυμα 
παραδοθῆναι 
Ἰουδαίοις 
πρὸς 
αἰκίαν 
ἐκέλευσεν 
καὶ 
περισυρέντα 
τὴν 
πόλιν 
οὕτω 
τὴν 
κεφαλὴν 
ἀποκοπῆναι. 
Μετὰ 
ταῦτα 
Ἰουδαίας 
μὲν 
ἐπίτροπον 
Φήλικα 
τὸν 
Πάλλαντος 
ἀδελφὸν 
ἐκπέμπει 
τῆς 
τε 
Σαμαρείας 
καὶ 
Γαλιλαίας 
καὶ 
Περαίας, 
ἐκ 
δὲ 
τῆς 
Χαλκίδος 
Ἀγρίππαν 
εἰς 
μείζονα 
βασιλείαν 
μετατίθησιν, 
δοὺς 
αὐτῷ 
τήν 
τε 
Φιλίππου 
γενομένην 
ἐπαρχίαν, 
αὕτη 
δʼ 
ἦν 
Τραχωνῖτις 
καὶ 
Βατανέα 
καὶ 
Γαυλανῖτις, 
προσέθηκεν 
δὲ 
τήν 
τε 
Λυσανίου 
βασιλείαν 
καὶ 
τὴν 
Οὐάρου 
γενομένην 
τετραρχίαν. 
αὐτὸς 
δὲ 
διοικήσας 
τὴν 
ἡγεμονίαν 
ἔτεσι 
τρισκαίδεκα, 
πρὸς 
δὲ 
μησὶν 
ὀκτὼ 
καὶ 
 εἴκοσιν 
ἡμέραις 
τελευτᾷ 
καταλιπὼν 
Νέρωνα 
τῆς 
ἀρχῆς 
διάδοχον, 
ὃν 
ταῖς 
Ἀγριππίνης 
τῆς 
γυναικὸς 
ἀπάταις 
ἐπὶ 
κληρονομίᾳ 
τῆς 
ἀρχῆς 
εἰσεποιήσατο 
καίπερ 
υἱὸν 
ἔχων 
γνήσιον 
Βρεττανικὸν 
ἐκ 
Μεσσαλίνης 
τῆς 
προτέρας 
γυναικὸς 
καὶ 
Ὀκταουίαν 
θυγατέρα 
τὴν 
ὑπʼ 
αὐτοῦ 
ζευχθεῖσαν 
Νέρωνι· 
γεγόνει 
δʼ 
αὐτῷ 
καὶ 
ἐκ 
Παιτίνης 
Ἀντωνία. 
Ὅσα 
μὲν 
οὖν 
Νέρων 
διʼ 
ὑπερβολὴν 
εὐδαιμονίας 
τε 
καὶ 
πλούτου 
παραφρονήσας 
ἐξύβρισεν 
εἰς 
τὴν 
τύχην, 
ἢ 
τίνα 
τρόπον 
τόν 
τε 
ἀδελφὸν 
καὶ 
τὴν 
γυναῖκα 
καὶ 
τὴν 
μητέρα 
διεξῆλθεν, 
ἀφʼ 
ὧν 
ἐπὶ 
τοὺς 
εὐγενεστάτους 
μετήνεγκεν 
τὴν 
ὠμότητα, 
καὶ 
ὡς 
τελευταῖον 
ὑπὸ 
φρενοβλαβείας 
ἐξώκειλεν 
εἰς 
σκηνὴν 
καὶ 
θέατρον, 
ἐπειδὴ 
διʼ 
ὄχλου 
πᾶσίν 
ἐστιν, 
παραλείψω, 
τρέψομαι 
δὲ 
ἐπὶ 
τὰ 
Ἰουδαίοις 
κατʼ 
αὐτὸν 
γενόμενα. 
Τὴν 
μὲν 
οὖν 
μικρὰν 
Ἀρμενίαν 
δίδωσιν 
βασιλεύειν 
Ἀριστοβούλῳ 
τῷ 
Ἡρώδου, 
τῇ 
δʼ 
Ἀγρίππα 
βασιλείᾳ 
τέσσαρας 
πόλεις 
προστίθησιν 
σὺν 
ταῖς 
τοπαρχίαις, 
Ἄβελα 
μὲν 
καὶ 
Ἰουλιάδα 
κατὰ 
τὴν 
Περαίαν, 
Ταριχέας 
δὲ 
καὶ 
Τιβεριάδα 
τῆς 
Γαλιλαίας, 
εἰς 
δὲ 
τὴν 
λοιπὴν 
Ἰουδαίαν 
Φήλικα 
κατέστησεν 
ἐπίτροπον. 
οὗτος 
τόν 
τε 
ἀρχιλῃστὴν 
Ἐλεάζαρον 
ἔτεσιν 
εἴκοσι 
τὴν 
χώραν 
λῃσάμενον 
καὶ 
πολλοὺς 
τῶν 
σὺν 
αὐτῷ 
ζωγρήσας 
ἀνέπεμψεν 
εἰς 
Ῥώμην· 
τῶν 
δʼ 
ἀνασταυρωθέντων 
ὑπʼ 
αὐτοῦ 
λῃστῶν 
καὶ 
τῶν 
ἐπὶ 
κοινωνίᾳ 
φωραθέντων 
δημοτῶν 
οὓς 
ἐκόλασεν, 
ἄπειρόν 
τι 
πλῆθος 
ἦν. 
Καθαρθείσης 
δὲ 
τῆς 
χώρας 
ἕτερον 
εἶδος 
λῃστῶν 
ἐν 
Ἱεροσολύμοις 
ἐπεφύετο, 
οἱ 
καλούμενοι 
σικάριοι, 
μεθʼ 
ἡμέραν 
καὶ 
ἐν 
μέσῃ 
τῇ 
πόλει 
φονεύοντες 
ἀνθρώπους, 
μάλιστα 
[δὲ] 
ἐν 
ταῖς 
ἑορταῖς 
μισγόμενοι 
τῷ 
πλήθει 
καὶ 
ταῖς 
ἐσθῆσιν 
ὑποκρύπτοντες 
μικρὰ 
ξιφίδια, 
τούτοις 
ἔνυττον 
τοὺς 
διαφόρους, 
ἔπειτα 
πεσόντων 
μέρος 
ἐγίνοντο 
τῶν 
ἐπαγανακτούντων 
οἱ 
πεφονευκότες, 
διὸ 
καὶ 
παντάπασιν 
ὑπὸ 
ἀξιοπιστίας 
ἦσαν 
ἀνεύρετοι. 
πρῶτος 
μὲν 
οὖν 
ὑπʼ 
αὐτῶν 
Ἰωνάθης 
ὁ 
ἀρχιερεὺς 
ἀποσφάττεται, 
μετὰ 
δʼ 
αὐτὸν 
καθʼ 
ἡμέραν 
ἀνῃροῦντο 
πολλοί· 
καὶ 
τῶν 
συμφορῶν 
ὁ 
φόβος 
ἦν 
χαλεπώτερος, 
ἑκάστου 
καθάπερ 
ἐν 
πολέμῳ 
καθʼ 
ὥραν 
τὸν 
θάνατον 
προσδεχομένου. 
προεσκοποῦντο 
δὲ 
πόρρωθεν 
τοὺς 
διαφόρους, 
καὶ 
οὐδὲ 
τοῖς 
φίλοις 
προσιοῦσιν 
πίστις 
ἦν, 
ἐν 
μέσαις 
δὲ 
ταῖς 
ὑπονοίαις 
καὶ 
ταῖς 
φυλακαῖς 
ἀνῃροῦντο· 
τοσοῦτον 
τῶν 
ἐπιβουλευόντων 
τὸ 
τάχος 
ἦν 
καὶ 
τοῦ 
λαθεῖν 
ἡ 
τέχνη. 
Συνέστη 
δὲ 
πρὸς 
τούτοις 
στῖφος 
ἕτερον 
πονηρῶν 
χειρὶ 
μὲν 
καθαρώτερον, 
ταῖς 
γνώμαις 
δὲ 
ἀσεβέστερον, 
ὅπερ 
οὐδὲν 
ἧττον 
τῶν 
σφαγέων 
τὴν 
εὐδαιμονίαν 
τῆς 
πόλεως 
ἐλυμήνατο. 
πλάνοι 
γὰρ 
ἄνθρωποι 
καὶ 
ἀπατεῶνες 
προσχήματι 
θειασμοῦ 
νεωτερισμοὺς 
καὶ 
μεταβολὰς 
πραγματευόμενοι 
δαιμονᾶν 
τὸ 
πλῆθος 
ἔπειθον 
καὶ 
προῆγον 
εἰς 
τὴν 
ἐρημίαν 
ὡς 
ἐκεῖ 
τοῦ 
θεοῦ 
δείξοντος 
αὐτοῖς 
σημεῖα 
ἐλευθερίας. 
ἐπὶ 
τούτοις 
Φῆλιξ, 
ἐδόκει 
γὰρ 
ἀποστάσεως 
εἶναι 
καταβολή, 
πέμψας 
ἱππεῖς 
καὶ 
πεζοὺς 
ὁπλίτας 
πολὺ 
πλῆθος 
διέφθειρεν. 
Μείζονι 
δὲ 
τούτου 
πληγῇ 
Ἰουδαίους 
ἐκάκωσεν 
ὁ 
Αἰγύπτιος 
ψευδοπροφήτης· 
παραγενόμενος 
γὰρ 
εἰς 
τὴν 
χώραν 
ἄνθρωπος 
γόης 
καὶ 
προφήτου 
πίστιν 
ἐπιθεὶς 
ἑαυτῷ 
περὶ 
τρισμυρίους 
μὲν 
ἀθροίζει 
τῶν 
ἠπατημένων, 
περιαγαγὼν 
δὲ 
αὐτοὺς 
ἐκ 
τῆς 
ἐρημίας 
εἰς 
τὸ 
ἐλαιῶν 
καλούμενον 
ὄρος 
ἐκεῖθεν 
οἷός 
τε 
ἦν 
εἰς 
Ἱεροσόλυμα 
παρελθεῖν 
βιάζεσθαι 
καὶ 
κρατήσας 
τῆς 
τε 
Ῥωμαϊκῆς 
φρουρᾶς 
καὶ 
τοῦ 
δήμου 
τυραννεῖν 
χρώμενος 
τοῖς 
συνεισπεσοῦσιν 
δορυφόροις. 
φθάνει 
δʼ 
αὐτοῦ 
τὴν 
ὁρμὴν 
Φῆλιξ 
ὑπαντήσας 
μετὰ 
τῶν 
Ῥωμαϊκῶν 
ὁπλιτῶν, 
καὶ 
πᾶς 
ὁ 
δῆμος 
συνεφήψατο 
τῆς 
ἀμύνης, 
ὥστε 
συμβολῆς 
γενομένης 
τὸν 
μὲν 
Αἰγύπτιον 
φυγεῖν 
μετʼ 
ὀλίγων, 
διαφθαρῆναι 
δὲ 
καὶ 
ζωγρηθῆναι 
πλείστους 
τῶν 
σὺν 
αὐτῷ, 
τὸ 
δὲ 
λοιπὸν 
πλῆθος 
σκεδασθὲν 
ἐπὶ 
τὴν 
ἑαυτῶν 
ἕκαστον 
διαλαθεῖν. 
Κατεσταλμένων 
δὲ 
καὶ 
τούτων 
ὥσπερ 
ἐν 
νοσοῦντι 
σώματι 
πάλιν 
ἕτερον 
μέρος 
ἐφλέγμαινεν. 
οἱ 
γὰρ 
γόητες 
καὶ 
λῃστρικοὶ 
συναχθέντες 
πολλοὺς 
εἰς 
ἀπόστασιν 
ἐνῆγον 
καὶ 
πρὸς 
ἐλευθερίαν 
παρεκρότουν 
θάνατον 
ἐπιτιμῶντες 
τοῖς 
πειθαρχοῦσιν 
τῇ 
Ῥωμαίων 
ἡγεμονίᾳ 
καὶ 
πρὸς 
βίαν 
ἀφαιρήσεσθαι 
λέγοντες 
τοὺς 
ἑκουσίως 
δουλεύειν 
προαιρουμένους. 
μεριζόμενοι 
δὲ 
εἰς 
τὴν 
χώραν 
κατὰ 
λόχους 
διήρπαζόν 
τε 
τὰς 
τῶν 
δυνατῶν 
οἰκίας 
καὶ 
αὐτοὺς 
ἀνῄρουν 
 καὶ 
τὰς 
κώμας 
ἐνεπίμπρασαν, 
ὥστε 
τῆς 
ἀπονοίας 
αὐτῶν 
πᾶσαν 
τὴν 
Ἰουδαίαν 
ἀναπίμπλασθαι. 
καὶ 
οὗτος 
μὲν 
ὁ 
πόλεμος 
καθʼ 
ἡμέραν 
ἀνερριπίζετο. 
Ἑτέρα 
δὲ 
ταραχὴ 
συνίσταται 
περὶ 
Καισάρειαν 
τῶν 
ἀναμεμιγμένων 
Ἰουδαίων 
πρὸς 
τοὺς 
ἐν 
αὐτῇ 
Σύρους 
στασιασάντων. 
οἱ 
μὲν 
γὰρ 
ἠξίουν 
σφετέραν 
εἶναι 
τὴν 
πόλιν 
Ἰουδαῖον 
γεγονέναι 
τὸν 
κτίστην 
αὐτῆς 
λέγοντες· 
ἦν 
δὲ 
Ἡρώδης 
ὁ 
βασιλεύς· 
οἱ 
δὲ 
ἕτεροι 
τὸν 
οἰκιστὴν 
μὲν 
προσωμολόγουν 
Ἰουδαῖον, 
αὐτὴν 
μέντοι 
γε 
τὴν 
πόλιν 
Ἑλλήνων 
ἔφασαν· 
οὐ 
γὰρ 
ἂν 
ἀνδριάντας 
καὶ 
ναοὺς 
ἐγκαθιδρῦσαι 
Ἰουδαίοις 
αὐτὴν 
ἀνατιθέντα. 
διὰ 
ταῦτα 
δὲ 
ἠμφισβήτουν 
ἑκάτεροι· 
προῄει 
δʼ 
αὐτοῖς 
τὸ 
φιλόνεικον 
εἰς 
ὅπλα 
καὶ 
καθʼ 
ἡμέραν 
οἱ 
θρασύτεροι 
παρʼ 
ἀμφοῖν 
προεπήδων 
ἐπὶ 
μάχην· 
οὔτε 
γὰρ 
Ἰουδαίων 
οἱ 
γεραιοὶ 
τοὺς 
ἰδίους 
στασιαστὰς 
κατέχειν 
οἷοί 
τε 
ἦσαν 
καὶ 
τοῖς 
Ἕλλησιν 
αἶσχος 
ἐδόκει 
Ἰουδαίων 
ἐλαττοῦσθαι. 
προεῖχον 
δʼ 
οἱ 
μὲν 
πλούτῳ 
καὶ 
σωμάτων 
ἀλκῇ, 
τὸ 
δὲ 
Ἑλληνικὸν 
τῇ 
παρὰ 
τῶν 
στρατιωτῶν 
ἀμύνῃ· 
τὸ 
γὰρ 
πλέον 
Ῥωμαίοις 
τῆς 
ἐκεῖ 
δυνάμεως 
ἐκ 
Συρίας 
ἦν 
κατειλεγμένον 
καὶ 
καθάπερ 
συγγενεῖς 
ἦσαν 
πρὸς 
τὰς 
βοηθείας 
ἕτοιμοι. 
τοῖς 
γε 
μὴν 
ἐπάρχοις 
φροντὶς 
ἦν 
ἀναστέλλειν 
τὴν 
ταραχὴν 
καὶ 
τοὺς 
μαχιμωτέρους 
ἀεὶ 
συλλαμβάνοντες 
ἐκόλαζον 
μάστιξι 
καὶ 
δεσμοῖς. 
οὐ 
μὴν 
τὰ 
πάθη 
τῶν 
συλλαμβανομένων 
ἐνεποίει 
τοῖς 
καταλειπομένοις 
ἀνακοπὴν 
ἢ 
δέος, 
ἀλλʼ 
ἔτι 
μᾶλλον 
παρωξύνοντο 
πρὸς 
τὴν 
στάσιν. 
νικῶντας 
δέ 
ποτε 
τοὺς 
Ἰουδαίους 
προελθὼν 
εἰς 
τὴν 
ἀγορὰν 
ὁ 
Φῆλιξ 
μετʼ 
ἀπειλῆς 
ἐκέλευσεν 
ἀναχωρεῖν. 
τῶν 
δὲ 
μὴ 
πειθομένων 
ἐπιπέμψας 
τοὺς 
στρατιώτας 
ἀναιρεῖ 
συχνούς, 
ὧν 
διαρπαγῆναι 
συνέβη 
καὶ 
τὰς 
οὐσίας. 
 μενούσης 
δὲ 
τῆς 
στάσεως 
ἐπιλέξας 
ἑκατέρωθεν 
τοὺς 
γνωρίμους 
ἔπεμψεν 
πρέσβεις 
ἐπὶ 
Νέρωνα 
διαλεξομένους 
περὶ 
τῶν 
δικαίων. 
Διαδεξάμενος 
δὲ 
παρὰ 
τούτου 
τὴν 
ἐπιτροπὴν 
ὁ 
Φῆστος 
τὸ 
μάλιστα 
λυμαινόμενον 
τὴν 
χώραν 
ἐπεξῄει· 
τῶν 
γοῦν 
λῃστῶν 
συνέλαβέν 
τε 
πλείστους 
καὶ 
διέφθειρεν 
οὐκ 
ὀλίγους. 
ἀλλʼ 
οὐχ 
ὁ 
μετὰ 
Φῆστον 
Ἀλβῖνος 
τὸν 
αὐτὸν 
τρόπον 
ἐξηγήσατο 
τῶν 
πραγμάτων, 
οὐκ 
ἔστιν 
δὲ 
ἥντινα 
κακουργίας 
ἰδέαν 
παρέλειπεν. 
οὐ 
μόνον 
γοῦν 
ἐν 
τοῖς 
πολιτικοῖς 
πράγμασιν 
ἔκλεπτεν 
καὶ 
διήρπαζεν 
τὰς 
ἑκάστων 
οὐσίας, 
οὐδὲ 
τὸ 
πᾶν 
ἔθνος 
ἐβάρει 
ταῖς 
εἰσφοραῖς, 
ἀλλὰ 
καὶ 
τοὺς 
ἐπὶ 
λῃστείᾳ 
δεδεμένους 
ὑπὸ 
τῆς 
παρʼ 
ἑκάστοις 
βουλῆς 
ἢ 
τῶν 
προτέρων 
ἐπιτρόπων 
ἀπελύτρου 
τοῖς 
συγγενέσιν, 
καὶ 
μόνος 
ὁ 
μὴ 
δοὺς 
τοῖς 
δεσμωτηρίοις 
ὡς 
πονηρὸς 
ἐγκατελείπετο. 
τηνικαῦτα 
καὶ 
τῶν 
νεωτερίζειν 
βουλομένων 
ἐν 
Ἱεροσολύμοις 
ἐθάρσησαν 
αἱ 
τόλμαι, 
καὶ 
χρήμασιν 
μὲν 
οἱ 
δυνατοὶ 
τὸν 
Ἀλβῖνον 
προσελάμβανον 
ὥστε 
τοῦ 
στασιάζειν 
αὐτοῖς 
παρέχειν 
ἄδειαν, 
τοῦ 
δημοτικοῦ 
δὲ 
τὸ 
μὴ 
χαῖρον 
ἡσυχίᾳ 
πρὸς 
τοὺς 
Ἀλβίνου 
κοινωνοὺς 
ἀπέκλινεν. 
ἕκαστος 
δὲ 
τῶν 
πονηρῶν 
ἴδιον 
στῖφος 
ὑπεζωσμένος 
αὐτὸς 
μὲν 
ὥσπερ 
ἀρχιλῃστὴς 
ἢ 
τύραννος 
προανεῖχεν 
ἐκ 
τοῦ 
λόχου, 
τοῖς 
δορυφοροῦσι 
δὲ 
πρὸς 
ἁρπαγὰς 
τῶν 
μετρίων 
κατεχρῆτο. 
συνέβαινεν 
δὲ 
τοὺς 
μὲν 
ἀφῃρημένους 
ὑπὲρ 
ὧν 
ἀγανακτεῖν 
ἐχρῆν 
σιωπᾶν, 
τοὺς 
ἄπληγας 
δὲ 
δέει 
τοῦ 
μὴ 
τὰ 
αὐτὰ 
παθεῖν 
καὶ 
κολακεύειν 
τὸν 
ἄξιον 
κολάσεως. 
καθόλου 
δὲ 
ἡ 
μὲν 
παρρησία 
πάντων 
περικέκοπτο, 
τυραννὶς 
δʼ 
ἦν 
 διὰ 
πλειόνων, 
καὶ 
τὰ 
σπέρματα 
τῆς 
μελλούσης 
ἁλώσεως 
ἔκτοτε 
τῇ 
πόλει 
κατεβάλλετο. 
Τοιοῦτον 
δʼ 
ὄντα 
τὸν 
Ἀλβῖνον 
ἀπέδειξεν 
ὁ 
μετʼ 
αὐτὸν 
ἐλθὼν 
Γέσσιος 
Φλῶρος 
ἀγαθώτατον 
κατὰ 
σύγκρισιν. 
ὁ 
μέν 
γε 
λάθρα 
τὰ 
πολλὰ 
καὶ 
μεθʼ 
ὑποστολῆς 
ἐκακούργησεν, 
Γέσσιος 
δὲ 
τὰς 
εἰς 
τὸ 
ἔθνος 
παρανομίας 
ἐπόμπευσεν 
καὶ 
ὥσπερ 
ἐπὶ 
τιμωρίᾳ 
κατακρίτων 
πεμφθεὶς 
δήμιος 
οὔτε 
ἁρπαγῆς 
τινα 
τρόπον 
οὔτε 
αἰκίας 
παρέλιπεν. 
ἦν 
δὲ 
ἐν 
μὲν 
τοῖς 
ἐλεεινοῖς 
ὠμότατος, 
ἐν 
δὲ 
τοῖς 
αἰσχροῖς 
ἀναιδέστατος. 
οὔτε 
δὲ 
πλείω 
τις 
ἀπιστίαν 
τῆς 
ἀληθείας 
κατέχεεν 
οὔτε 
ἐν 
τῷ 
πανουργεῖν 
δολιωτέρας 
ὁδοὺς 
ἐπενόησεν. 
ᾧ 
τὸ 
μὲν 
κατʼ 
ἄνδρα 
κερδαίνειν 
μικρὸν 
ἐδόκει, 
πόλεις 
δʼ 
ὅλας 
ἐξεδίδυσκε 
καὶ 
δήμους 
ἀθρόους 
ἐλυμαίνετο 
καὶ 
μόνον 
οὐκ 
ἐκήρυξεν 
ἀνὰ 
τὴν 
χώραν 
πᾶσιν 
ἐξεῖναι 
λῃστεύειν 
ἐφʼ 
ᾧ 
μέρος 
αὐτὸς 
λήψεται 
τῶν 
λαφύρων. 
διὰ 
γοῦν 
τὴν 
ἐκείνου 
πλεονεξίαν 
πάσας 
ἐρημωθῆναι 
συνέβη 
τὰς 
πόλεις 
καὶ 
πολλοὺς 
τῶν 
πατρίων 
ἠθῶν 
ἐξαναστάντας 
φυγεῖν 
εἰς 
τὰς 
ἀλλοφύλους 
ἐπαρχίας. 
Μέχρι 
μὲν 
οὖν 
ἐν 
Συρίᾳ 
Κέστιος 
Γάλλος 
ἦν 
διέπων 
τὴν 
ἐπαρχίαν, 
οὐδὲ 
πρεσβεύσασθαί 
τις 
πρὸς 
αὐτὸν 
ἐτόλμησεν 
κατὰ 
τοῦ 
Φλώρου· 
παραγενόμενον 
δὲ 
εἰς 
Ἱεροσόλυμα 
τῆς 
τῶν 
ἀζύμων 
ἑορτῆς 
 ἐνεστώσης 
περιστὰς 
ὁ 
δῆμος 
οὐκ 
ἐλάττους 
τριακοσίων 
μυριάδων 
ἱκέτευον 
ἐλεῆσαι 
τὰς 
τοῦ 
ἔθνους 
συμφορὰς 
καὶ 
τὸν 
λυμεῶνα 
τῆς 
χώρας 
Φλῶρον 
ἐκεκράγεσαν· 
ὁ 
δὲ 
παρὼν 
καὶ 
τῷ 
Κεστίῳ 
παρεστὼς 
διεχλεύαζεν 
τὰς 
φωνάς. 
ὅ 
γε 
μὴν 
Κέστιος 
τὴν 
ὁρμὴν 
τοῦ 
πλήθους 
καταστείλας 
καὶ 
δοὺς 
ἔμφασιν 
ὡς 
πρὸς 
τὸ 
μέλλον 
αὐτοῖς 
τὸν 
Φλῶρον 
κατασκευάσειεν 
μετριώτερον, 
ὑπέστρεφεν 
εἰς 
Ἀντιόχειαν. 
προέπεμπε 
δὲ 
αὐτὸν 
μέχρι 
Καισαρείας 
Φλῶρος 
ἐξαπατῶν 
καὶ 
πόλεμον 
ἤδη 
τῷ 
ἔθνει 
σκοπούμενος, 
ᾧ 
μόνῳ 
συγκρύψειν 
τὰς 
ἑαυτοῦ 
παρανομίας 
ὑπελάμβανεν· 
εἰρήνης 
μὲν 
γὰρ 
οὔσης 
κατηγόρους 
ἕξειν 
ἐπὶ 
Καίσαρος 
Ἰουδαίους 
προσεδόκα, 
πραγματευσάμενος 
δὲ 
ἀπόστασιν 
αὐτῶν 
τῷ 
μείζονι 
κακῷ 
περισπάσειν 
τὸν 
ἔλεγχον 
ἀπὸ 
τῶν 
μετριωτέρων. 
ὁ 
μὲν 
οὖν, 
ὡς 
ἂν 
ἀπορραγείη 
τὸ 
ἔθνος, 
καθʼ 
ἡμέραν 
ἐπέτεινεν 
αὐτοῖς 
τὰς 
συμφοράς. 
Ἐν 
δὲ 
τούτῳ 
καὶ 
οἱ 
Καισαρέων 
Ἕλληνες 
νικήσαντες 
παρὰ 
Νέρωνι 
τῆς 
πόλεως 
ἄρχειν 
τὰ 
τῆς 
κρίσεως 
ἐκόμισαν 
γράμματα, 
καὶ 
προσελάμβανεν 
τὴν 
ἀρχὴν 
ὁ 
πόλεμος 
δωδεκάτῳ 
μὲν 
ἔτει 
τῆς 
Νέρωνος 
ἡγεμονίας, 
ἑπτακαιδεκάτῳ 
δὲ 
τῆς 
Ἀγρίππα 
βασιλείας, 
Ἀρτεμισίου 
μηνός. 
πρὸς 
δὲ 
τὸ 
μέγεθος 
τῶν 
ἐξ 
αὐτοῦ 
συμφορῶν 
οὐκ 
ἀξίαν 
ἔσχεν 
πρόφασιν· 
οἱ 
γὰρ 
ἐν 
Καισαρείᾳ 
Ἰουδαῖοι, 
συναγωγὴν 
ἔχοντες 
παρὰ 
χωρίον, 
οὗ 
δεσπότης 
ἦν 
τις 
Ἕλλην 
Καισαρεύς, 
πολλάκις 
μὲν 
κτήσασθαι 
τὸν 
τόπον 
ἐσπούδασαν 
τιμὴν 
πολλαπλασίονα 
τῆς 
ἀξίας 
διδόντες· 
ὡς 
δʼ 
ὑπερορῶν 
τὰς 
δεήσεις 
πρὸς 
ἐπήρειαν 
ἔτι 
καὶ 
παρῳκοδόμει 
τὸ 
χωρίον 
ἐκεῖνος 
ἐργαστήρια 
κατασκευαζόμενος 
στενήν 
τε 
καὶ 
παντάπασιν 
βιαίαν 
πάροδον 
ἀπέλειπεν 
αὐτοῖς, 
τὸ 
μὲν 
πρῶτον 
οἱ 
θερμότεροι 
τῶν 
νέων 
προπηδῶντες 
οἰκοδομεῖν 
ἐκώλυον. 
ὡς 
δὲ 
τούτους 
εἶργεν 
τῆς 
βίας 
Φλῶρος, 
ἀμηχανοῦντες 
οἱ 
δυνατοὶ 
τῶν 
Ἰουδαίων, 
σὺν 
οἷς 
Ἰωάννης 
ὁ 
τελώνης. 
πείθουσι 
τὸν 
Φλῶρον 
ἀργυρίου 
ταλάντοις 
ὀκτὼ 
διακωλῦσαι 
τὸ 
ἔργον. 
ὁ 
δὲ 
πρὸς 
μόνον 
τὸ 
λαβεῖν 
ὑποσχόμενος 
πάντα 
συμπράξειν, 
λαβὼν 
ἔξεισιν 
τῆς 
Καισαρείας 
εἰς 
Σεβαστὴν 
καὶ 
καταλείπει 
τὴν 
στάσιν 
αὐτεξούσιον, 
ὥσπερ 
ἄδειαν 
πεπρακὼς 
Ἰουδαίοις 
τοῦ 
μάχεσθαι. 
Τῆς 
δʼ 
ἐπιούσης 
ἡμέρας 
ἑβδομάδος 
οὔσης 
τῶν 
Ἰουδαίων 
εἰς 
τὴν 
συναγωγὴν 
συναθροισθέντων 
στασιαστής 
τις 
Καισαρεὺς 
γάστραν 
καταστρέψας 
καὶ 
παρὰ 
τὴν 
εἴσοδον 
αὐτῶν 
θέμενος 
ἐπέθυεν 
ὄρνεις. 
τοῦτο 
τοὺς 
Ἰουδαίους 
ἀνηκέστως 
παρώξυνεν 
ὡς 
ὑβρισμένων 
μὲν 
αὐτοῖς 
τῶν 
νόμων, 
μεμιασμένου 
δὲ 
τοῦ 
χωρίου. 
τὸ 
μὲν 
οὖν 
εὐσταθὲς 
καὶ 
πρᾷον 
ἐπὶ 
τοὺς 
ἡγεμόνας 
ἀναφεύγειν 
ᾤετο 
χρῆναι, 
τὸ 
στασιῶδες 
δὲ 
καὶ 
ἐν 
νεότητι 
φλεγμαῖνον 
ἐξεκαίετο 
πρὸς 
μάχην. 
παρεσκευασμένοι 
δὲ 
εἱστήκεσαν 
οἱ 
τῶν 
Καισαρέων 
στασιασταί, 
τὸν 
γὰρ 
ἐπιθύσοντα 
προπεπόμφεσαν 
ἐκ 
συντάγματος, 
καὶ 
ταχέως 
ἐγένετο 
συμβολή. 
προσελθὼν 
δὲ 
Ἰούκουνδος 
ὁ 
διακωλύειν 
τεταγμένος 
 ἱππάρχης 
τήν 
τε 
γάστραν 
αἴρει 
καὶ 
καταπαύειν 
ἐπειρᾶτο 
τὴν 
στάσιν. 
ἡττωμένου 
δʼ 
αὐτοῦ 
τῆς 
τῶν 
Καισαρέων 
βίας 
Ἰουδαῖοι 
τοὺς 
νόμους 
ἁρπάσαντες 
ἀνεχώρησαν 
εἰς 
Νάρβατα· 
χώρα 
τις 
αὐτῶν 
οὕτω 
καλεῖται 
σταδίους 
ἑξήκοντα 
διέχουσα 
τῆς 
Καισαρείας· 
οἱ 
δὲ 
περὶ 
τὸν 
Ἰωάννην 
δυνατοὶ 
δώδεκα 
πρὸς 
Φλῶρον 
ἐλθόντες 
εἰς 
Σεβαστὴν 
ἀπωδύροντο 
περὶ 
τῶν 
πεπραγμένων 
καὶ 
βοηθεῖν 
ἱκέτευον, 
αἰδημόνως 
ὑπομιμνήσκοντες 
τῶν 
ὀκτὼ 
ταλάντων. 
ὁ 
δὲ 
καὶ 
συλλαβὼν 
ἔδησεν 
τοὺς 
ἄνδρας 
αἰτιώμενος 
ὑπὲρ 
τοῦ 
τοὺς 
νόμους 
ἐξενεγκεῖν 
τῆς 
Καισαρείας. 
Πρὸς 
τοῦτο 
τῶν 
ἐν 
Ἱεροσολύμοις 
ἀγανάκτησις 
ἦν, 
ἔτι 
μέντοι 
τοὺς 
θυμοὺς 
κατεῖχον. 
ὁ 
δὲ 
Φλῶρος 
ὥσπερ 
ἠργολαβηκὼς 
ἐκριπίζειν 
τὸν 
πόλεμον, 
πέμψας 
εἰς 
τὸν 
ἱερὸν 
θησαυρὸν 
ἐξαιρεῖ 
δεκαεπτὰ 
τάλαντα 
σκηψάμενος 
εἰς 
τὰς 
Καίσαρος 
χρείας. 
σύγχυσις 
δʼ 
εὐθέως 
εἶχεν 
τὸν 
δῆμον, 
καὶ 
συνδραμόντες 
εἰς 
τὸ 
ἱερὸν 
βοαῖς 
διαπρυσίοις 
τὸ 
Καίσαρος 
ἀνεκάλουν 
ὄνομα 
καὶ 
τῆς 
Φλώρου 
τυραννίδος 
ἐλευθεροῦν 
σφᾶς 
ἱκέτευον. 
ἔνιοι 
δὲ 
τῶν 
στασιαστῶν 
λοιδορίας 
αἰσχίστους 
εἰς 
τὸν 
Φλῶρον 
ἐκεκράγεσαν 
καὶ 
κανοῦν 
περιφέροντες 
ἀπῄτουν 
αὐτῷ 
κέρματα 
καθάπερ 
ἀκλήρῳ 
καὶ 
ταλαιπώρῳ. 
τούτοις 
οὐκ 
ἀνετράπη 
τὴν 
φιλαργυρίαν, 
ἀλλʼ 
ἐπὶ 
τὸ 
μᾶλλον 
χρηματίσασθαι 
παρωργίσθη. 
δέον 
γοῦν 
εἰς 
Καισάρειαν 
ἐλθόντα 
σβέσαι 
τὸ 
τοῦ 
πολέμου 
πῦρ 
ἐκεῖθεν 
ἀρχόμενον 
καὶ 
τῆς 
ταραχῆς 
ἀνελεῖν 
τὰς 
αἰτίας, 
ἐφʼ 
ᾧ 
καὶ 
μισθὸν 
ἔλαβεν, 
ὁ 
δὲ 
μετὰ 
στρατιᾶς 
ἱππικῆς 
τε 
καὶ 
πεζικῆς 
ἐπὶ 
Ἱεροσολύμων 
ὥρμησεν, 
ἵνα 
τοῖς 
Ῥωμαίων 
ὅπλοις  
ἐργάσηται 
καὶ 
τῷ 
δέει 
καὶ 
ταῖς 
ἀπειλαῖς 
περιδύσῃ 
τὴν 
πόλιν. 
Ὁ 
δὲ 
δῆμος 
προδυσωπῆσαι 
τὴν 
ὁρμὴν 
αὐτοῦ 
βουλόμενος 
ὑπαντᾷ 
τοῖς 
στρατιώταις 
μετʼ 
εὐφημίας 
καὶ 
τὸν 
Φλῶρον 
θεραπευτικῶς 
ἐκδέχεσθαι 
παρεσκευάσατο. 
κἀκεῖνος 
προπέμψας 
σὺν 
ἱππεῦσιν 
πεντήκοντα 
Καπίτωνα 
ἑκατοντάρχην 
ἀναχωρεῖν 
αὐτοὺς 
ἐκέλευσεν 
καὶ 
μὴ 
πρὸς 
ὃν 
οὕτως 
ἐλοιδόρησαν 
αἰσχρῶς 
εἰρωνεύεσθαι 
τὰς 
νῦν 
φιλοφρονήσεις· 
δεῖν 
γὰρ 
αὐτούς, 
εἴπερ 
γενναῖοί 
εἰσιν 
καὶ 
παρρησιασταί, 
σκώπτειν 
μὲν 
αὐτὸν 
καὶ 
παρόντα, 
φαίνεσθαι 
δὲ 
μὴ 
μόνον 
ἐν 
τοῖς 
λόγοις, 
ἀλλὰ 
κἀν 

τοῖς 
ὅπλοις 
φιλελευθέρους. 
τούτοις 
καταπλαγὲν 
τὸ 
πλῆθος, 
ἅμα 
καὶ 
τῶν 
περὶ 
Καπίτωνα 
ἱππέων 
εἰς 
μέσον 
φερομένων, 
διεσκεδάσθη 
πρὶν 
ἀσπάσασθαι 
τὸν 
Φλῶρον 
ἢ 
τοῖς 
στρατιώταις 
φανερὸν 
ποιῆσαι 
τὸ 
πειθήνιον. 
ἀναχωρήσαντες 
δὲ 
εἰς 
τὰς 
οἰκίας 
μετὰ 
δέους 
καὶ 
ταπεινότητος 
ἐνυκτέρευσαν. 
Φλῶρος 
δὲ 
τότε 
μὲν 
ἐν 
τοῖς 
βασιλείοις 
αὐλίζεται, 
τῇ 
δʼ 
ὑστεραίᾳ 
βῆμα 
πρὸ 
αὐτῶν 
θέμενος 
καθέζεται, 
καὶ 
προσελθόντες 
οἵ 
τε 
ἀρχιερεῖς 
καὶ 
δυνατοὶ 
τό 
τε 
γνωριμώτατον 
τῆς 
πόλεως 
παρέστησαν 
τῷ 
βήματι. 
τούτοις 
ὁ 
Φλῶρος 
ἐκέλευσεν 
τοὺς 
λοιδορήσαντας 
αὐτὸν 
ἐκδοῦναι, 
φάμενος 
αὐτοὺς 
ἀπολαύσειν 
τῆς 
ἀμύνης, 
εἰ 
μὴ 
προάγοιεν 
τοὺς 
αἰτίους. 
οἱ 
δὲ 
τὸν 
μὲν 
δῆμον 
ἀπέφηναν 
εἰρηνικὰ 
φρονοῦντα, 
τοῖς 
δὲ 
παραφθεγξαμένοις 
ᾐτοῦντο 
συγγνώμην· 
ἐν 
γὰρ 
τοσούτῳ 
πλήθει 
θαυμαστὸν 
μὲν 
οὐδὲν 
εἶναί 
τινας 
θρασυτέρους 
καὶ 
 διʼ 
ἡλικίαν 
ἄφρονας, 
ἀμήχανον 
δὲ 
τῶν 
ἡμαρτηκότων 
τὴν 
διάκρισιν 
ἑκάστου 
μετανοοῦντος 
καὶ 
διʼ 
ἃ 
δέδρακεν 
ἀρνουμένου. 
δεῖν 
μέντοι 
γε 
ἐκεῖνον, 
εἰ 
προνοεῖ 
τῆς 
κατὰ 
τὸ 
ἔθνος 
εἰρήνης 
καὶ 
βούλεται 
Ῥωμαίοις 
περισώζειν 
τὴν 
πόλιν, 
μᾶλλον 
διὰ 
τοὺς 
πολλοὺς 
ἀκαταιτιάτους 
συγγνῶναι 
καὶ 
τοῖς 
ὀλίγοις 
πλημμελήσασιν 
ἢ 
διʼ 
ὀλίγους 
πονηροὺς 
ταράξαι 
δῆμον 
ἀγαθὸν 
τοσοῦτον. 
Πρὸς 
ταῦτα 
μᾶλλον 
παροξυνθεὶς 
ἐμβοᾷ 
τοῖς 
στρατιώταις 
διαρπάζειν 
τὴν 
ἄνω 
καλουμένην 
ἀγορὰν 
καὶ 
κτείνειν 
τοὺς 
ἐντυγχάνοντας. 
οἱ 
δʼ 
ἐπιθυμίᾳ 
κέρδους 
προσλαβόντες 
ἡγεμονικὴν 
παρακέλευσιν 
οὐ 
μόνον 
ἐφʼ 
ὃν 
ἐπέμφθησαν 
τόπον 
ἥρπαζον, 
ἀλλʼ 
εἰς 
πάσας 
ἐμπηδῶντες 
τὰς 
οἰκίας 
ἔσφαζον 
τοὺς 
οἰκήτορας. 
φυγὴ 
δʼ 
ἦν 
ἐκ 
τῶν 
στενωπῶν 
καὶ 
φόνος 
τῶν 
καταλαμβανομένων, 
τρόπος 
τε 
ἁρπαγῆς 
οὐδεὶς 
παρελείπετο, 
καὶ 
πολλοὺς 
τῶν 
μετρίων 
συλλαβόντες 
ἐπὶ 
τὸν 
Φλῶρον 
ἀνῆγον· 
οὓς 
μάστιξιν 
προαικισάμενος 
ἀνεσταύρωσεν. 
ὁ 
δὲ 
σύμπας 
τῶν 
ἐκείνης 
ἀπολομένων 
τῆς 
ἡμέρας 
ἀριθμὸς 
σὺν 
γυναιξὶν 
καὶ 
τέκνοις, 
οὐδὲ 
γὰρ 
νηπίων 
ἀπέσχοντο, 
περὶ 
τριάκοντα 
καὶ 
ἑξακοσίους 
συνήχθη. 
βαρυτέραν 
τε 
ἐποίει 
τὴν 
συμφορὰν 
τὸ 
καινὸν 
τῆς 
Ῥωμαίων 
ὠμότητος· 
ὃ 
γὰρ 
μηδεὶς 
πρότερον 
τότε 
Φλῶρος 
ἐτόλμησεν, 
ἄνδρας 
ἱππικοῦ 
τάγματος 
μαστιγῶσαί 
τε 
πρὸ 
τοῦ 
βήματος 
 καὶ 
σταυρῷ 
προσηλῶσαι, 
ὧν 
εἰ 
καὶ 
τὸ 
γένος 
Ἰουδαίων 
ἀλλὰ 
γοῦν 
τὸ 
ἀξίωμα 
Ῥωμαϊκὸν 
ἦν. 
Κατὰ 
τοῦτον 
τὸν 
καιρὸν 
ὁ 
μὲν 
βασιλεὺς 
Ἀγρίππας 
ἔτυχεν 
εἰς 
τὴν 
Ἀλεξάνδρειαν 
πεπορευμένος, 
ὅπως 
Ἀλεξάνδρῳ 
συνησθείη 
πεπιστευμένῳ 
τὴν 
Αἴγυπτον 
ὑπὸ 
Νέρωνος 
καὶ 
πεμφθέντι 
διέπειν. 
τὴν 
ἀδελφὴν 
δὲ 
αὐτοῦ 
Βερνίκην 
παροῦσαν 
ἐν 
Ἱεροσολύμοις 
καὶ 
τὴν 
παρανομίαν 
τῶν 
στρατιωτῶν 
θεωμένην 
δεινὸν 
εἰσῄει 
πάθος, 
καὶ 
πολλάκις 
τούς 
τε 
ἱππάρχους 
ἑαυτῆς 
καὶ 
σωματοφύλακας 
πέμπουσα 
πρὸς 
Φλῶρον 
ἐδέετο 
παύσασθαι 
τοῦ 
φόνου. 
καὶ 
ὁ 
μὲν 
οὔτε 
εἰς 
τὸ 
πλῆθος 
τῶν 
ἀναιρουμένων 
οὔτε 
εἰς 
τὴν 
εὐγένειαν 
τῆς 
παρακαλούσης, 
ἀλλʼ 
εἰς 
μόνον 
τὸ 
λυσιτελὲς 
τὸ 
ἐκ 
τῶν 
ἁρπαγῶν 
ἀποβλέπων 
παρήκουσεν. 
ἡ 
δʼ 
ὁρμὴ 
τῶν 
στρατιωτῶν 
ἐλύσσησεν 
καὶ 
κατὰ 
τῆς 
βασιλίδος· 
οὐ 
μόνον 
γοῦν 
ἐν 
ὄμμασιν 
αὐτῆς 
ᾐκίζοντο 
τοὺς 
ἁλισκομένους 
καὶ 
διέφθειρον, 
ἀλλὰ 
κἂν 
αὐτὴν 
ἀνεῖλον, 
εἰ 
μὴ 
καταφυγεῖν 
εἰς 
τὴν 
βασιλικὴν 
αὐλὴν 
ἔφθη, 
κἀκεῖ 
διενυκτέρευσεν 
μετὰ 
φυλακῆς 
δεδοικυῖα 
τὴν 
τῶν 
στρατιωτῶν 
ἔφοδον. 
ἐπεδήμει 
δʼ 
ἐν 
τοῖς 
Ἱεροσολύμοις 
εὐχὴν 
ἐκτελοῦσα 
τῷ 
θεῷ· 
τοὺς 
γὰρ 
ἢ 
νόσῳ 
καταπονουμένους 
ἤ 
τισιν 
ἄλλαις 
ἀνάγκαις 
ἔθος 
εὔχεσθαι 
πρὸ 
τριάκοντα 
ἡμερῶν 
ἧς 
ἀποδώσειν 
μέλλοιεν 
θυσίας 
οἴνου 
τε 
ἀφέξεσθαι 
καὶ 
ξυρήσεσθαι 
τὰς 
κόμας. 
ἃ 
δὴ 
καὶ 
τότε 
τελοῦσα 
Βερνίκη 
γυμνόπους 
τε 
πρὸ 
τοῦ 
βήματος 
ἱκέτευε 
τὸν 
Φλῶρον 
καὶ 
πρὸς 
τῷ 
μὴ 
τυχεῖν 
αἰδοῦς 
αὐτὴν 
τὸν 
περὶ 
τοῦ 
ζῆν 
κίνδυνον 
ἐπείρασεν. 
Ταῦτα 
μὲν 
οὖν 
ἑξκαιδεκάτῃ 
μηνὸς 
Ἀρτεμισίου 
συνηνέχθη, 
τῇ 
δʼ 
ἐπιούσῃ 
τὸ 
μὲν 
πλῆθος 
ὑπερπαθῆσαν 
εἰς 
τὴν 
ἄνω 
συνέρρευσεν 
ἀγορὰν 
καὶ 
βοαῖς 
ἐξαισίοις 
περὶ 
τῶν 
ἀπολωλότων 
ἀνωδύρετο· 
τὸ 
πλέον 
δὲ 
ἦσαν 
εἰς 
τὸν 
Φλῶρον 
ἐπίφθονοι 
φωναί. 
πρὸς 
ὃ 
δείσαντες 
οἱ 
δυνατοὶ 
σὺν 
τοῖς 
ἀρχιερεῦσιν 
τὰς 
ἐσθῆτας 
περιερρήξαντο 
καὶ 
προσπίπτοντες 
ἕκαστος 
ἐδέοντο 
παύσασθαι 
καὶ 
μὴ 
πρὸς 
οἷς 
πεπόνθασιν 
εἰς 
ἀνήκεστόν 
τι 
τὸν 
Φλῶρον 
ἐρεθίζειν. 
ἐπείσθη 
δὲ 
τὸ 
πλῆθος 
ταχέως 
αἰδοῖ 
τε 
τῶν 
παρακαλούντων 
καὶ 
κατʼ 
ἐλπίδα 
τοῦ 
μηδὲν 
ἔτι 
τὸν 
Φλῶρον 
εἰς 
αὐτοὺς 
παρανομήσειν. 
Ὁ 
δὲ 
σβεσθείσης 
τῆς 
ταραχῆς 
ἤχθετο 
καὶ 
πάλιν 
αὐτὴν 
ἀνάψαι 
πραγματευόμενος 
τούς 
τε 
ἀρχιερεῖς 
σὺν 
τοῖς 
γνωρίμοις 
μεταπέμπεται 
καὶ 
μόνον 
ἔφη 
τεκμήριον 
ἔσεσθαι 
τοῦ 
μηδὲν 
ἔτι 
τὸν 
δῆμον 
νεωτερίσειν, 
εἰ 
προελθόντες 
ὑπαντήσουσιν 
τοῖς 
ἀπὸ 
Καισαρείας 
ἀνιοῦσιν 
στρατιώταις· 
παρεγίνοντο 
δὲ 
δύο 
σπεῖραι. 
τῶν 
δʼ 
ἔτι 
συγκαλούντων 
τὸ 
πλῆθος 
προπέμψας 
διεδήλου 
τοῖς 
τῶν 
σπειρῶν 
ἑκατοντάρχοις, 
ὅπως 
παραγγείλωσιν 
τοῖς 
ὑφʼ 
ἑαυτοὺς 
μήτε 
ἀντασπάσασθαι 
τοὺς 
Ἰουδαίους 
κἄν 

τι 
κατʼ 
αὐτοῦ 
φθέγξωνται, 
χρήσασθαι 
τοῖς 
ὅπλοις. 
οἱ 
δʼ 
ἀρχιερεῖς 
εἰς 
τὸ 
ἱερὸν 
τὴν 
πληθὺν 
συναγαγόντες 
ὑπαντᾶν 
τοῖς 
Ῥωμαίοις 
παρεκάλουν 
καὶ 
πρὸ 
ἀνηκέστου 
πάθους 
τὰς 
σπείρας 
δεξιοῦσθαι. 
τούτοις 
τὸ 
στασιῶδες 
ἠπείθει, 
καὶ 
διὰ 
τοὺς 
ἀπολωλότας 
τὸ 
πλῆθος 
ἔρρεπεν 
πρὸς 
τοὺς 
θρασυτέρους. 
Ἔνθα 
δὴ 
πᾶς 
μὲν 
ἱερεὺς 
πᾶς 
δʼ 
ὑπηρέτης 
τοῦ 
θεοῦ 
τὰ 
ἅγια 
σκεύη 
προκομίσαντες 
καὶ 
τὸν 
κόσμον, 
ἐν 
ᾧ 
λειτουργεῖν 
ἔθος 
ἦν 
αὐτοῖς, 
ἀναλαβόντες 
κιθαρισταί 
τε 
καὶ 
ὑμνῳδοὶ 
μετὰ 
τῶν 
ὀργάνων 
προσέπιπτον 
καὶ 
κατηντιβόλουν 
φυλάξαι 
τὸν 
ἱερὸν 
κόσμον 
 αὐτοῖς 
καὶ 
μὴ 
πρὸς 
ἁρπαγὴν 
τῶν 
θείων 
κειμηλίων 
Ῥωμαίους 
ἐρεθίσαι. 
τοὺς 
δʼ 
ἀρχιερεῖς 
αὐτοὺς 
ἦν 
ἰδεῖν 
καταμωμένους 
μὲν 
τὴν 
κεφαλὴν 
κόνει, 
γυμνοὺς 
δὲ 
τὰ 
στέρνα 
τῶν 
ἐσθήτων 
διερρηγμένων. 
ὀνομαστὶ 
δʼ 
ἕκαστον 
τῶν 
γνωρίμων 
καὶ 
κοινῇ 
τὸ 
πλῆθος 
ἱκέτευον 
μὴ 
διʼ 
ἐλαχίστης 
πλημμελείας 
προδοῦναι 
τὴν 
πατρίδα 
τοῖς 
ἐπιθυμοῦσιν 
πορθῆσαι· 
τίνα 
γὰρ 
ἢ 
τοῖς 
στρατιώταις 
φέρειν 
ὠφέλειαν 
τὸν 
ἀπὸ 
Ἰουδαίων 
ἀσπασμὸν 
ἢ 
διόρθωσιν 
αὐτοῖς 
τῶν 
συμβεβηκότων 
τὸ 
μὴ 
νῦν 
προελθεῖν; 
εἰ 
δὲ 
δὴ 
δεξιώσαιντο 
τοὺς 
προσιόντας 
ὡς 
ἔθος, 
Φλώρῳ 
μὲν 
ἀποκοπήσεσθαι 
τὴν 
ἀφορμὴν 
τοῦ 
πολέμου, 
κερδήσειν 
δʼ 
αὐτοὺς 
τὴν 
πατρίδα 
καὶ 
τὸ 
μηδὲν 
παθεῖν 
πλέον. 
ἄλλως 
τε 
καὶ 
τὸ 
πείθεσθαι 
στασιάζουσιν 
ὀλίγοις, 
δέον 
αὐτοὺς 
δῆμον 
ὄντας 
τοσοῦτον 
συναναγκάζειν 
κἀκείνους 
συνευγνωμονεῖν, 
δεινῆς 
ἀκρασίας 
εἶναι. 
Τούτοις 
μειλισσόμενοι 
τὸ 
πλῆθος 
ἅμα 
καὶ 
τῶν 
στασιαστῶν 
οὓς 
μὲν 
ἀπειλαῖς 
οὓς 
δὲ 
αἰδοῖ 
κατέστειλαν. 
ἔπειτα 
ἐξηγούμενοι 
μεθʼ 
ἡσυχίας 
τε 
καὶ 
κόσμου 
τοῖς 
στρατιώταις 
ὑπήντων 
καὶ 
πλησίον 
γενομένους 
ἠσπάσαντο· 
τῶν 
δὲ 
μηδὲν 
ἀποκριναμένων 
οἱ 
στασιασταὶ 
Φλώρου 
κατεβόων. 
τοῦτο 
ἦν 
σύνθημα 
κατʼ 
αὐτῶν 
δεδομένον· 
αὐτίκα 
γοῦν 
οἱ 
στρατιῶται 
περισχόντες 
αὐτοὺς 
ἔπαιον 
ξύλοις, 
καὶ 
φεύγοντας 
οἱ 
ἱππεῖς 
καταδιώκοντες 
συνεπάτουν. 
ἔπιπτον 
δὲ 
πολλοὶ 
μὲν 
ὑπὸ 
Ῥωμαίων 
τυπτόμενοι, 
πλείους 
δʼ 
ὑπʼ 
ἀλλήλων 
βιαζόμενοι. 
δεινὸς 
δὲ 
περὶ 
τὰς 
πύλας 
ὠθισμὸς 
ἦν, 
καὶ 
φθάνειν 
ἑκάστου 
σπεύδοντος 
βραδυτέρα 
μὲν 
ἡ 
φυγὴ 
πᾶσιν 
ἐγίνετο, 
τῶν 
δὲ 
σφαλέντων 
 ἀπώλεια 
δεινή· 
πνιγόμενοι 
γὰρ 
καὶ 
κλώμενοι 
πλήθει 
τῶν 
ἐπιβαινόντων 
ἠφανίζοντο, 
καὶ 
οὐδὲ 
πρὸς 
ταφήν 
τις 
γνώριμος 
τοῖς 
ἰδίοις 
κατελείπετο. 
συνέπιπτον 
δὲ 
καὶ 
στρατιῶται 
παίοντες 
ἀνέδην 
τοὺς 
καταλαμβανομένους 
καὶ 
διὰ 
τῆς 
Βεθεζὰ 
καλουμένης 
ἀνεώθουν 
τὸ 
πλῆθος 
βιαζόμενοι 
παρελθεῖν 
καὶ 
κρατῆσαι 
τοῦ 
τε 
ἱεροῦ 
καὶ 
τῆς 
Ἀντωνίας· 
ὧν 
καὶ 
Φλῶρος 
ἐφιέμενος 
ἐξῆγε 
τῆς 
βασιλικῆς 
αὐλῆς 
τοὺς 
σὺν 
αὐτῷ 
καὶ 
πρὸς 
τὸ 
φρούριον 
ἐλθεῖν 
ἠγωνίζετο. 
διήμαρτέν 
γε 
μὴν 
τῆς 
ἐπιβολῆς· 
ὁ 
γὰρ 
δῆμος 
ἄντικρυς 
ἐπιστραφεὶς 
εἶργεν 
τῆς 
ὁρμῆς, 
καὶ 
διαστάντες 
ἐπὶ 
τῶν 
τεγῶν 
τοὺς 
Ῥωμαίους 
ἔβαλλον. 
καταπονούμενοι 
δὲ 
τοῖς 
ὕπερθεν 
βέλεσιν 
καὶ 
διακόψαι 
τὸ 
τοὺς 
στενωποὺς 
ἐμφράξαν 
πλῆθος 
ἀσθενήσαντες 
ἀνεχώρουν 
εἰς 
τὸ 
πρὸς 
τοῖς 
βασιλείοις 
στρατόπεδον. 
Οἱ 
δὲ 
στασιασταὶ 
δείσαντες 
μὴ 
πάλιν 
ἐπελθὼν 
ὁ 
Φλῶρος 
κρατήσῃ 
τοῦ 
ἱεροῦ 
διὰ 
τῆς 
Ἀντωνίας, 
ἀναβάντες 
εὐθέως 
τὰς 
συνεχεῖς 
στοὰς 
τοῦ 
ἱεροῦ 
πρὸς 
τὴν 
Ἀντωνίαν 
διέκοψαν. 
τοῦτʼ 
ἔψυξεν 
τὴν 
Φλώρου 
πλεονεξίαν· 
τῶν 
γὰρ 
τοῦ 
θεοῦ 
θησαυρῶν 
ἐφιέμενος 
καὶ 
διὰ 
τοῦτο 
παρελθεῖν 
ἐπιθυμῶν 
εἰς 
τὴν 
Ἀντωνίαν, 
ὡς 
ἀπερράγησαν 
αἱ 
στοαί, 
τὴν 
ὁρμὴν 
ἀνετράπη, 
καὶ 
μεταπεμψάμενος 
τούς 
τε 
ἀρχιερεῖς 
καὶ 
τὴν 
βουλὴν 
αὐτὸς 
μὲν 
ἐξιέναι 
τῆς 
πόλεως 
ἔφη, 
φρουρὰν 
δʼ 
ἐγκαταλείψειν 
αὐτοῖς 
ὅσην 
ἂν 
ἀξιώσωσιν. 
τῶν 
δὲ 
πάντα 
περὶ 
ἀσφαλείας 
καὶ 
τοῦ 
μηδὲν 
νεωτερίσειν 
ὑποσχομένων, 
εἰ 
μίαν 
αὐτοῖς 
καταλείποι 
σπεῖραν, 
μὴ 
μέντοι 
τὴν 
μαχεσαμένην· 
πρὸς 
γὰρ 
ταύτην 
ἀπεχθῶς 
διʼ 
ἃ 
πέπονθεν 
ἔχειν 
τὸ 
πλῆθος· 
ἀλλάξας 
τὴν 
σπεῖραν, 
ὡς 
ἠξίουν, 
μετὰ 
τῆς 
λοιπῆς 
δυνάμεως 
ὑπέστρεψεν 
εἰς 
Καισάρειαν. 
Ἑτέραν 
δὲ 
ἐπιβολὴν 
τῷ 
πολέμῳ 
ποριζόμενος 
ἐπέστελλεν 
Κεστίῳ 
Ἰουδαίων 
ἀπόστασιν 
καταψευδόμενος 
τήν 
τε 
ἀρχὴν 
τῆς 
μάχης 
περιθεὶς 
αὐτοῖς 
καὶ 
δρᾶσαι 
λέγων 
ἐκείνους 
ἃ 
πεπόνθεσαν. 
οὐ 
μὴν 
οὐδʼ 
οἱ 
τῶν 
Ἱεροσολύμων 
ἄρχοντες 
ἐσίγησαν, 
ἀλλʼ 
αὐτοί 
τε 
καὶ 
Βερνίκη 
τῷ 
Κεστίῳ 
περὶ 
ὧν 
Φλῶρος 
εἰς 
τὴν 
πόλιν 
παρηνόμησεν 
ἔγραφον. 
ὁ 
δὲ 
τὰ 
παρʼ 
ἀμφοῖν 
ἀναγνοὺς 
μετὰ 
τῶν 
ἡγεμόνων 
ἐβουλεύετο. 
τοῖς 
μὲν 
οὖν 
αὐτὸν 
ἐδόκει 
Κέστιον 
μετὰ 
στρατιᾶς 
ἀναβαίνειν 
ἢ 
τιμωρησόμενον 
τὴν 
ἀπόστασιν, 
εἰ 
γέγονεν, 
ἢ 
βεβαιοτέρους 
καταστήσοντα 
Ἰουδαίους 
καὶ 
συμμένοντας, 
αὐτῷ 
δὲ 
προπέμψαι 
τῶν 
ἑταίρων 
τὸν 
κατασκεψόμενον 
τὰ 
πράγματα 
καὶ 
τὰ 
φρονήματα 
τῶν 
Ἰουδαίων 
πιστῶς 
ἀναγγελοῦντα. 
πέμπει 
δή 
τινα 
τῶν 
χιλιάρχων 
Νεαπολιτανόν, 
ὃς 
ἀπὸ 
τῆς 
Ἀλεξανδρείας 
ὑποστρέφοντι 
περιτυχὼν 
Ἀγρίππᾳ 
τῷ 
βασιλεῖ 
κατὰ 
Ἰάμνειαν 
τόν 
τε 
πέμψαντα 
καὶ 
τὰς 
αἰτίας 
ἐδήλωσεν. 
Ἔνθα 
καὶ 
Ἰουδαίων 
οἵ 
τε 
ἀρχιερεῖς 
ἅμα 
τοῖς 
δυνατοῖς 
καὶ 
ἡ 
βουλὴ 
παρῆν 
δεξιουμένη 
τὸν 
βασιλέα. 
μετὰ 
δὲ 
τὴν 
εἰς 
ἐκεῖνον 
θεραπείαν 
ἀπωδύροντο 
τὰς 
ἑαυτῶν 
συμφορὰς 
καὶ 
τὴν 
Φλώρου 
διεξῄεσαν 
ὠμότητα. 
πρὸς 
ἣν 
ἠγανάκτει 
μὲν 
Ἀγρίππας, 
στρατηγικῶς 
δὲ 
τὴν 
ὀργὴν 
εἰς 
οὓς 
ἠλέει 
Ἰουδαίους 
μετέφερεν, 
ταπεινοῦν 
αὐτῶν 
βουλόμενος 
τὰ 
φρονήματα 
καὶ 
τῷ 
μὴ 
δοκεῖν 
ἀδίκως 
τι 
παθεῖν 
τῆς 
ἀμύνης 
ἀποτρέπων. 
οἱ 
μὲν 
οὖν, 
ὡς 
ἂν 
ὄντες 
ἔκκριτοι 
καὶ 
διὰ 
τὰς 
ἑαυτῶν 
κτήσεις 
ἐπιθυμοῦντες 
εἰρήνης, 
συνίεσαν 
εὐνοϊκὴν 
τὴν 
ἐπίπληξιν 
τοῦ 
βασιλέως· 
ὁ 
δὲ 
δῆμος 
ἐκ 
τῶν 
Ἱεροσολύμων 
ἐπὶ 
ἑξήκοντα 
προελθὼν 
σταδίους 
ἐδεξιοῦτο 
τὸν 
Ἀγρίππαν 
καὶ 
τὸν 
Νεαπολιτανόν. 
ἐκώκυον 
δὲ 
καὶ 
τῶν 
ἀπεσφαγμένων 
αἱ 
γυναῖκες 
προεκθέουσαι, 
καὶ 
πρὸς 
τὴν 
τούτων 
οἰμωγὴν 
ὁ 
δῆμος 
εἰς 
ὀλοφυρμοὺς 
τραπόμενος 
ἐπικουρεῖν 
τὸν 
Ἀγρίππαν 
ἱκέτευεν, 
τοῦ 
τε 
Νεαπολιτανοῦ 
κατεβόων 
ὅσα 
πάθοιεν 
ὑπὸ 
Φλώρου 
καὶ 
παρελθοῦσιν 
εἰς 
τὴν 
πόλιν 
τήν 
τε 
ἀγορὰν 
ἠρημωμένην 
ἐπεδείκνυσαν 
καὶ 
πεπορθημένας 
τὰς 
οἰκίας. 
ἔπειτα 
διʼ 
Ἀγρίππα 
πείθουσι 
τὸν 
Νεαπολιτανὸν 
σὺν 
ἑνὶ 
θεράποντι 
περιελθεῖν 
μέχρι 
τοῦ 
Σιλωᾶ 
τὴν 
πόλιν, 
ἵνα 
γνῷ 
Ἰουδαίους 
τοῖς 
μὲν 
ἄλλοις 
Ῥωμαίοις 
ἅπασιν 
εἴκοντας, 
μόνῳ 
δʼ 
ἀπεχθανομένους 
Φλώρῳ 
διʼ 
ὑπερβολὴν 
τῆς 
εἰς 
αὐτοὺς 
ὠμότητος. 
ὁ 
δὲ 
ὡς 
διοδεύσας 
πεῖραν 
ἱκανὴν 
ἔλαβεν 
τῆς 
πραότητος 
αὐτῶν, 
εἰς 
τὸ 
ἱερὸν 
ἀναβαίνει. 
ἔνθα 
συγκαλέσας 
τὸ 
πλῆθος, 
καὶ 
πολλὰ 
μὲν 
εἰς 
πίστιν 
αὐτοὺς 
τὴν 
πρὸς 
Ῥωμαίους 
ἐπαινέσας, 
πολλὰ 
δὲ 
εἰς 
τὸ 
τηρεῖν 
τὴν 
εἰρήνην 
προτρεψάμενος 
καὶ 
τοῦ 
θεοῦ 
προσκυνήσας 
ὅθεν 
ἐξῆν 
τὰ 
ἅγια 
πρὸς 
Κέστιον 
ἐπανῄει. 
Τὸ 
δὲ 
πλῆθος 
τῶν 
Ἰουδαίων 
ἐπί 
τε 
τὸν 
βασιλέα 
καὶ 
τοὺς 
ἀρχιερεῖς 
τραπόμενον 
πέμπειν 
κατὰ 
Φλώρου 
πρέσβεις 
ἠξίου 
πρὸς 
Νέρωνα 
καὶ 
μὴ 
σιωπῶντας 
ἐπὶ 
τοσούτῳ 
φόνῳ 
καταλιπεῖν 
ἑαυτοῖς 
ὑπόνοιαν 
ἀποστάσεως· 
δόξειν 
γὰρ 
αὐτοὶ 
κατάρξαι 
τῶν 
ὅπλων, 
εἰ 
μὴ 
φθάσαντες 
ἐνδείξαιντο 
τὸν 
κατάρξαντα· 
φανεροὶ 
δʼ 
ἦσαν 
οὐκ 
ἠρεμήσοντες, 
εἰ 
τὴν 
πρεσβείαν 
τις 
ἀποκωλύει. 
Ἀγρίππᾳ 
δὲ 
τὸ 
μὲν 
χειροτονεῖν 
Φλώρου 
κατηγόρους 
ἐπίφθονον, 
τὸ 
περιιδεῖν 
δὲ 
Ἰουδαίους 
εἰς 
πόλεμον 
ἐκριπισθέντας 
οὐδὲ 
αὐτῷ 
λυσιτελὲς 
κατεφαίνετο. 
προσκαλεσάμενος 
δὲ 
εἰς 
τὸν 
ξυστὸν 
τὸ 
πλῆθος 
καὶ 
παραστησάμενος 
ἐν 
περιόπτῳ 
τὴν 
ἀδελφὴν 
Βερνίκην 
ἐπὶ 
τῆς 
Ἀσαμωναίων 
οἰκίας, 
αὕτη 
γὰρ 
ἦν 
ἐπάνω 
τοῦ 
ξυστοῦ 
πρὸς 
τὸ 
πέραν 
τῆς 
ἄνω 
πόλεως, 
καὶ 
γέφυρα 
τῷ 
ξυστῷ 
τὸ 
ἱερὸν 
συνῆπτεν, 
Ἀγρίππας 
ἔλεξεν 
τοιάδε. 
“Εἰ 
μὲν 
ἑώρων 
πάντας 
ὑμᾶς 
πολεμεῖν 
Ῥωμαίοις 
ὡρμημένους 
καὶ 
μὴ 
τοῦ 
δήμου 
τὸ 
καθαρώτατον 
καὶ 
εἰλικρινέστατον 
εἰρήνην 
ἄγειν 
προῃρημένους, 
οὔτʼ 
ἂν 
παρῆλθον 
εἰς 
ὑμᾶς 
οὔτε 
συμβουλεύειν 
ἐθάρρησα· 
περισσὸς 
γὰρ 
ὑπὲρ 
τοῦ 
τὰ 
δέοντα 
ποιεῖν 
πᾶς 
λόγος, 
ὅταν 
ᾖ 
τῶν 
ἀκουόντων 
πάντων 
[ἡ] 
πρὸς 
τὸ 
χεῖρον 
ὁμόνοια. 
ἐπεὶ 
δὲ 
τινὰς 
μὲν 
ἡλικία 
τῶν 
ἐν 
πολέμῳ 
κακῶν 
ἄπειρος, 
τινὰς 
δὲ 
ἐλπὶς 
ἀλόγιστος 
ἐλευθερίας, 
ἐνίους 
δὲ 
πλεονεξία 
τις 
παροξύνει 
καὶ 
τὸ 
παρὰ 
τῶν 
ἀσθενεστέρων, 
ἐὰν 
τὰ 
πράγματα 
συγχυθῇ, 
κέρδος, 
ὅπως 
αὐτοί 
τε 
σωφρονισθέντες 
μεταβάλωνται 
καὶ 
μὴ 
τῆς 
ἐνίων 
κακοβουλίας 
οἱ 
ἀγαθοὶ 
παραπολαύσωσιν, 
ᾠήθην 
δεῖν 
ἐπὶ 
τὸ 
αὐτὸ 
πάντας 
ὑμᾶς 
συναγαγὼν 
εἰπεῖν 
ἃ 
νομίζω 
συμφέρειν. 
θορυβήσῃ 
δέ 
μοι 
μηδείς, 
ἐὰν 
μὴ 
τὰ 
πρὸς 
ἡδονὴν 
ἀκούῃ· 
τοῖς 
μὲν 
γὰρ 
ἀνηκέστως 
ἐπὶ 
τὴν 
ἀπόστασιν 
ὡρμημένοις 
ἔνεστι 
καὶ 
μετὰ 
τὴν 
ἐμὴν 
παραίνεσιν 
ταῦτα 
φρονεῖν, 
ἐμοὶ 
δὲ 
διαπίπτει 
καὶ 
πρὸς 
τοὺς 
ἀκούειν 
ἐθέλοντας 
ὁ 
λόγος, 
ἐὰν 
μὴ 
παρὰ 
πάντων 
ἡσυχία 
γένηται. 
οἶδα 
μὲν 
οὖν 
ὅτι 
πολλοὶ 
τὰς 
ἐκ 
τῶν 
ἐπιτρόπων 
ὕβρεις 
καὶ 
τὰ 
τῆς 
ἐλευθερίας 
ἐγκώμια 
τραγῳδοῦσιν, 
ἐγὼ 
δὲ 
πρὶν 
ἐξετάζειν 
τίνες 
ὄντες 
καὶ 
τίσιν 
ἐπιχειρεῖτε 
πολεμεῖν, 
πρῶτον 
διαζεύξω 
τὴν 
συμπλοκὴν 
τῶν 
προφάσεων. 
εἰ 
μὲν 
γὰρ 
ἀμύνεσθε 
τοὺς 
ἀδικοῦντας, 
τί 
σεμνύνετε 
τὴν 
ἐλευθερίαν; 
εἰ 
δὲ 
τὸ 
δουλεύειν 
ἀφόρητον 
ἡγεῖσθε, 
περισσὴ 
πρὸς 
τοὺς 
ἡγεμόνας 
ἡ 
μέμψις· 
καὶ 
γὰρ 
ἐκείνων 
μετριαζόντων 
αἰσχρὸν 
ὁμοίως 
τὸ 
δουλεύειν. 
σκοπεῖτε 
δὲ 
καὶ 
καθʼ 
ἕκαστον 
τούτων 
 ὡς 
ἔστιν 
μικρὰ 
τοῦ 
πολεμεῖν 
ἡ 
ὑπόθεσις, 
καὶ 
πρῶτά 
γε 
τὰ 
τῶν 
ἐπιτρόπων 
ἐγκλήματα· 
θεραπεύειν 
γάρ, 
οὐκ 
ἐρεθίζειν 
χρὴ 
τὰς 
ἐξουσίας· 
ὅταν 
δὲ 
τῶν 
μικρῶν 
ἁμαρτημάτων 
τοὺς 
ἐξονειδισμοὺς 
ποιῆσθε 
μεγάλους, 
καθʼ 
ἑαυτῶν 
τοὺς 
ὀνειδιζομένους 
ἀπελέγχετε, 
καὶ 
παρέντες 
τὸ 
λάθρα 
καὶ 
μετʼ 
αἰδοῦς 
ὑμᾶς 
βλάπτειν 
πορθοῦσι 
φανερῶς. 
οὐδὲν 
δὲ 
οὕτως 
τὰς 
πληγὰς 
ὡς 
τὸ 
φέρειν 
ἀναστέλλει, 
καὶ 
τὸ 
τῶν 
ἀδικουμένων 
ἡσύχιον 
τοῖς 
ἀδικοῦσι 
γίνεται 
διατροπή. 
φέρε 
δʼ 
εἶναι 
τοὺς 
Ῥωμαίων 
ὑπηρέτας 
ἀνηκέστως 
χαλεπούς· 
οὔπω 
Ῥωμαῖοι 
πάντες 
ἀδικοῦσιν 
ὑμᾶς 
οὐδὲ 
Καῖσαρ, 
πρὸς 
οὓς 
αἱρεῖσθε 
τὸν 
πόλεμον· 
οὐδὲ 
γὰρ 
ἐξ 
ἐντολῆς 
ἥκει 
τις 
πονηρὸς 
ἀπʼ 
ἐκείνων, 
οὐδέ 
γε 
τοὺς 
ὑπὸ 
τὴν 
ἀνατολὴν 
οἱ 
ἀφʼ 
ἑσπέρας 
ἐπιβλέπουσιν· 
ἀλλʼ 
οὐδὲ 
ἀκούειν 
ταχέως 
τὰ 
ἐντεῦθεν 
ἐκεῖ 
ῥᾴδιον. 
ἄτοπον 
δὲ 
καὶ 
διʼ 
ἕνα 
πολλοῖς 
καὶ 
διὰ 
μικρὰς 
αἰτίας 
τηλικούτοις 
καὶ 
μηδὲ 
γινώσκουσιν 
ἃ 
μεμφόμεθα 
πολεμεῖν. 
καὶ 
τῶν 
μὲν 
ἡμετέρων 
ἐγκλημάτων 
ταχεῖα 
γένοιτʼ 
ἂν 
διόρθωσις· 
οὔτε 
γὰρ 
ὁ 
αὐτὸς 
ἐπίτροπος 
μένει 
διὰ 
παντός, 
καὶ 
τοὺς 
διαδεξομένους 
εἰκὸς 
ἐλεύσεσθαι 
μετριωτέρους· 
κινηθέντα 
δʼ 
ἅπαξ 
τὸν 
πόλεμον 
οὔτε 
ἀποθέσθαι 
ῥᾴδιον 
δίχα 
συμφορῶν 
οὔτε 
βαστάζειν. 
ἀλλὰ 
μὴν 
τό 
γε 
νῦν 
ἐλευθερίας 
ἐπιθυμεῖν 
ἄωρον, 
δέον 
ὑπὲρ 
τοῦ 
μηδὲ 
ἀποβαλεῖν 
αὐτὴν 
ἀγωνίζεσθαι 
πρότερον· 
ἡ 
γὰρ 
πεῖρα 
τῆς 
δουλείας 
χαλεπή, 
καὶ 
περὶ 
τοῦ 
μηδʼ 
ἄρξασθαι 
ταύτης 
ὁ 
ἀγὼν 
δίκαιος. 
ὁ 
δʼ 
ἅπαξ 
χειρωθείς, 
ἔπειτα 
ἀφιστάμενος, 
αὐθάδης 
δοῦλός 
ἐστιν, 
οὐ 
φιλελεύθερος. 
τότε 
τοιγαροῦν 
ἐχρῆν 
πάνθʼ 
ὑπὲρ 
τοῦ 
μὴ 
δέξασθαι 
Ῥωμαίους 
ποιεῖν, 
ὅτε 
ἐπέβαινεν 
τῆς 
χώρας 
 Πομπήιος. 
ἀλλʼ 
οἱ 
μὲν 
ἡμέτεροι 
πρόγονοι 
καὶ 
οἱ 
βασιλεῖς 
αὐτῶν 
καὶ 
χρήμασιν 
καὶ 
σώμασιν 
καὶ 
ψυχαῖς 
ἄμεινον 
ὑμῶν 
πολλῷ 
διακείμενοι 
πρὸς 
μοῖραν 
ὀλίγην 
τῆς 
Ῥωμαίων 
δυνάμεως 
οὐκ 
ἀντέσχον· 
ὑμεῖς 
δὲ 
οἱ 
τὸ 
μὲν 
ὑπακούειν 
ἐκ 
διαδοχῆς 
παρειληφότες, 
τοῖς 
πράγμασιν 
δὲ 
τῶν 
πρώτων 
ὑπακουσάντων 
τοσοῦτον 
ἐλαττούμενοι, 
πρὸς 
ὅλην 
ἀνθίστασθε 
τὴν 
Ῥωμαίων 
ἡγεμονίαν; 
καὶ 
Ἀθηναῖοι 
μὲν 
οἱ 
περὶ 
τῆς 
τῶν 
Ἑλλήνων 
ἐλευθερίας 
παραδόντες 
ποτὲ 
καὶ 
πυρὶ 
τὴν 
πόλιν, 
οἱ 
τὸν 
ὑπερήφανον 
Ξέρξην 
διὰ 
γῆς 
πλεύσαντα 
καὶ 
διὰ 
θαλάσσης 
ὁδεύσαντα 
καὶ 
μὴ 
χωρούμενον 
μὲν 
τοῖς 
πελάγεσιν, 
πλατυτέραν 
δὲ 
τῆς 
Εὐρώπης 
τὴν 
στρατιὰν 
ἄγοντα, 
οἷα 
δραπέτην 
ἐπὶ 
μιᾶς 
νηὸς 
διώξαντες, 
περὶ 
δὲ 
τῇ 
μικρᾷ 
Σαλαμῖνι 
τὴν 
τοσαύτην 
Ἀσίαν 
κλάσαντες 
νῦν 
δουλεύουσιν 
Ῥωμαίοις, 
καὶ 
τὴν 
ἡγεμονίδα 
τῆς 
Ἑλλάδος 
πόλιν 
διοικεῖ 
τὰ 
ἀπὸ 
τῆς 
Ἰταλίας 
προστάγματα. 
Λακεδαιμόνιοι 
δὲ 
μετὰ 
Θερμοπύλας 
καὶ 
Πλαταιὰς 
καὶ 
τὸν 
ἐρευνήσαντα 
τὴν 
Ἀσίαν 
Ἀγησίλαον 
ἀγαπῶσιν 
τοὺς 
αὐτοὺς 
δεσπότας, 
καὶ 
Μακεδόνες 
ἔτι 
φανταζόμενοι 
Φίλιππον 
καὶ 
τὴν 
σὺν 
Ἀλεξάνδρῳ 
παρασπείρουσαν 
αὐτοῖς 
τὴν 
τῆς 
οἰκουμένης 
ἡγεμονίαν 
ὁρῶντες, 
φέρουσιν 
τὴν 
τοσαύτην 
μεταβολὴν 
καὶ 
πρὸς 
οὓς 
μεταβέβηκεν 
ἡ 
τύχη 
προσκυνοῦσιν. 
ἄλλα 
τε 
ἔθνη 
μυρία 
πλείονος 
γέμοντα 
πρὸς 
ἐλευθερίαν 
παρρησίας 
εἴκει· 
μόνοι 
δʼ 
ὑμεῖς 
ἀδοξεῖτε 
δουλεύειν 
οἷς 
ὑποτέτακται 
τὰ 
πάντα. 
ποίᾳ 
στρατιᾷ 
ποίοις 
πεποιθότες 
ὅπλοις; 
ποῦ 
μὲν 
ὁ 
στόλος 
ὑμῖν 
 διαληψόμενος 
τὰς 
Ῥωμαίων 
θαλάσσας; 
ποῦ 
δʼ 
οἱ 
ταῖς 
ἐπιβολαῖς 
ἐξαρκέσοντες 
θησαυροί; 
πρὸς 
Αἰγυπτίους 
ἄρα 
καὶ 
πρὸς 
Ἄραβας 
οἴεσθε 
κινεῖν 
τὸν 
πόλεμον; 
οὐ 
περισκέψεσθε 
τὴν 
Ῥωμαίων 
ἡγεμονίαν; 
οὐ 
μετρήσετε 
τὴν 
ἑαυτῶν 
ἀσθένειαν; 
οὐ 
τὰ 
μὲν 
ἡμέτερα 
καὶ 
τῶν 
προσοίκων 
ἐθνῶν 
ἡττήθη 
πολλάκις, 
ἡ 
δὲ 
ἐκείνων 
ἰσχὺς 
διὰ 
τῆς 
οἰκουμένης 
ἀνίκητος; 
μᾶλλον 
δὲ 
καὶ 
ταύτης 
ἐζήτησάν 
τι 
πλέον· 
οὐ 
γὰρ 
ἐξήρκεσεν 
αὐτοῖς 
ὅλος 
Εὐφράτης 
ὑπὸ 
τὴν 
ἀνατολὴν 
οὐδὲ 
τῶν 
προσαρκτίων 
ὁ 
Ἴστρος 
ἥ 
τε 
μεσημβρινὴ 
μέχρι 
τῶν 
ἀοικήτων 
ἐρευνηθεῖσα 
Λιβύη 
καὶ 
Γάδειρα 
πρὸς 
ἑσπέραν, 
ἀλλʼ 
ὑπὲρ 
ὠκεανὸν 
ἑτέραν 
ἐζήτησαν 
οἰκουμένην 
καὶ 
μέχρι 
τῶν 
ἀνιστορήτων 
πρότερον 
Βρεττανῶν 
διήνεγκαν 
τὰ 
ὅπλα. 
τί 
οὖν; 
ὑμεῖς 
πλουσιώτεροι 
Γαλατῶν, 
ἰσχυρότεροι 
Γερμανῶν, 
Ἑλλήνων 
συνετώτεροι, 
πλείους 
τῶν 
κατὰ 
τὴν 
οἰκουμένην 
ἐστὲ 
πάντων; 
τί 
τὸ 
πεποιθὸς 
ὑμᾶς 
κατὰ 
Ῥωμαίων 
ἐπαίρει; 
χαλεπὸν 
τὸ 
δουλεύειν, 
ἐρεῖ 
τις. 
πόσῳ 
μᾶλλον 
Ἕλλησιν, 
οἳ 
τῶν 
ὑφʼ 
ἡλίῳ 
πάντων 
προύχοντες 
εὐγενείᾳ 
καὶ 
τοσαύτην 
νεμόμενοι 
χώραν 
ἓξ 
Ῥωμαίων 
ὑπείκουσιν 
ῥάβδοις, 
τοσαύταις 
δὲ 
καὶ 
Μακεδόνες 
οἱ 
δικαιότερον 
ὑμῶν 
ὀφείλοντες 
ἐλευθερίας 
ἀντιποιεῖσθαι. 
τί 
δʼ 
αἱ 
πεντακόσιαι 
τῆς 
Ἀσίας 
πόλεις; 
οὐ 
δίχα 
φρουρᾶς 
ἕνα 
προσκυνοῦσιν 
ἡγεμόνα 
καὶ 
τὰς 
ὑπατικὰς 
ῥάβδους; 
τί 
χρὴ 
λέγειν 
Ἡνιόχους 
τε 
καὶ 
Κόλχους 
καὶ 
τὸ 
τῶν 
Ταύρων 
 φῦλον, 
Βοσπορανούς 
τε 
καὶ 
τὰ 
περίοικα 
τοῦ 
Πόντου 
καὶ 
τῆς 
Μαιώτιδος 
ἔθνη; 
παρʼ 
οἷς 
πρὶν 
μὲν 
οὐδʼ 
οἰκεῖος 
ἐγιγνώσκετο 
δεσπότης, 
νῦν 
δὲ 
τρισχιλίοις 
ὁπλίταις 
ὑποτάσσεται, 
καὶ 
τεσσαράκοντα 
ναῦς 
μακραὶ 
τὴν 
πρὶν 
ἄπλωτον 
καὶ 
ἀγρίαν 
εἰρηνεύουσι 
θάλασσαν. 
πόσα 
Βιθυνία 
καὶ 
Καππαδοκία 
καὶ 
τὸ 
Παμφύλιον 
ἔθνος 
Λύκιοί 
τε 
καὶ 
Κίλικες 
ὑπὲρ 
ἐλευθερίας 
ἔχοντες 
εἰπεῖν 
χωρὶς 
ὅπλων 
φορολογοῦνται; 
τί 
δαί; 
Θρᾷκες 
οἱ 
πέντε 
μὲν 
εὖρος 
ἑπτὰ 
δὲ 
μῆκος 
ἡμερῶν 
χώραν 
διειληφότες, 
τραχυτέραν 
τε 
καὶ 
πολλῷ 
τῆς 
ὑμετέρας 
ὀχυρωτέραν 
καὶ 
βαθεῖ 
κρυμῷ 
τοὺς 
ἐπιστρατεύσοντας 
ἀνακόπτουσαν, 
οὐχὶ 
δισχιλίοις 
Ῥωμαίων 
ὑπακούουσιν 
φρουροῖς; 
οἱ 
δʼ 
ἀπὸ 
τούτων 
Ἰλλυριοὶ 
τὴν 
μέχρι 
Δαλματίας 
ἀποτεμνομένην 
Ἴστρῳ 
κατοικοῦντες, 
οὐ 
δυσὶν 
μόνοις 
τάγμασιν 
ὑπείκουσιν, 
μεθʼ 
ὧν 
αὐτοὶ 
τὰς 
Δακῶν 
ἀνακόπτουσιν 
ὁρμάς; 
οἱ 
δὲ 
τοσαυτάκις 
πρὸς 
ἐλευθερίαν 
ἀναχαιτίσαντες 
Δαλμάται 
καὶ 
πρὸς 
τὸ 
μόνον 
ἀεὶ 
χειρωθέντες 
τότε 
συλλεξάμενοι 
τὴν 
ἰσχὺν 
πάλιν 
ἀποστῆναι, 
νῦν 
οὐχ 
ὑφʼ 
ἑνὶ 
τάγματι 
Ῥωμαίων 
ἡσυχίαν 
ἄγουσιν; 
ἀλλὰ 
μὴν 
εἴ 
γέ 
τινας 
εἰς 
ἀπόστασιν 
ὤφειλον 
ἀφορμαὶ 
μεγάλαι 
παροξύνειν, 
μάλιστα 
Γαλάτας 
ἐχρῆν 
τοὺς 
οὕτως 
ὑπὸ 
τῆς 
φύσεως 
τετειχισμένους, 
ἐξ 
ἀνατολῆς 
μὲν 
ταῖς 
Ἄλπεσιν 
πρὸς 
ἄρκτῳ 
δὲ 
Ῥήνῳ 
ποταμῷ, 
μεσημβρινοῖς 
δὲ 
τοῖς 
Πυρηναίοις 
ὄρεσιν, 
ὠκεανῷ 
δὲ 
πρὸς 
δυσμῶν. 
ἀλλὰ 
καίτοι 
τηλικαῦτα 
μὲν 
ἕρκη 
 περιβεβλημένοι, 
πέντε 
δὲ 
καὶ 
τριακοσίοις 
πληθύοντες 
ἔθνεσιν, 
τὰς 
δὲ 
πηγάς, 
ὡς 
ἄν 
τις 
εἴποι, 
τῆς 
εὐδαιμονίας 
ἐπιχωρίους 
ἔχοντες 
καὶ 
τοῖς 
ἀγαθοῖς 
σχεδὸν 
ὅλην 
ἐπικλύζοντες 
τὴν 
οἰκουμένην, 
ἀνέχονται 
Ῥωμαίων 
πρόσοδος 
ὄντες 
καὶ 
ταμιευόμενοι 
παρʼ 
αὐτῶν 
τὴν 
οἰκείαν 
εὐδαιμονίαν. 
καὶ 
τοῦθʼ 
ὑπομένουσιν 
οὐ 
διὰ 
φρονημάτων 
μαλακίαν 
οὐδὲ 
διʼ 
ἀγένειαν, 
οἵ 
γε 
διήνεγκαν 
ὀγδοήκοντα 
ἔτη 
πόλεμον 
ὑπὲρ 
τῆς 
ἐλευθερίας, 
ἀλλὰ 
μετὰ 
τῆς 
δυνάμεως 
Ῥωμαίων 
καὶ 
τὴν 
τύχην 
καταπλαγέντες, 
ἥτις 
αὐτοῖς 
κατορθοῖ 
πλείονα 
τῶν 
ὅπλων. 
τοιγαροῦν 
ὑπὸ 
χιλίοις 
καὶ 
διακοσίοις 
στρατιώταις 
δουλεύουσιν, 
ὧν 
ὀλίγου 
δεῖν 
πλείους 
ἔχουσι 
πόλεις. 
οὐδὲ 
Ἴβηρσιν 
ὁ 
γεωργούμενος 
χρυσὸς 
εἰς 
τὸν 
ὑπὲρ 
τῆς 
ἐλευθερίας 
ἐξήρκεσεν 
πόλεμον 
οὐδὲ 
τὸ 
τοσοῦτον 
ἀπὸ 
Ῥωμαίων 
γῆς 
καὶ 
θαλάσσης 
διάστημα 
φῦλά 
τε 
Λουσιτανῶν 
καὶ 
Καντάβρων 
ἀρειμάνια 
οὐδὲ 
γείτων 
ὠκεανὸς 
φοβερὰν 
καὶ 
τοῖς 
ἐπιχωρίοις 
ἄμπωτιν 
ἐπάγων, 
ἀλλʼ 
ὑπὲρ 
τὰς 
Ἡρακλείους 
στήλας 
ἐκτείναντες 
τὰ 
ὅπλα 
καὶ 
διὰ 
νεφῶν 
ὁδεύσαντες 
τὰ 
Πυρηναῖα 
ὄρη 
καὶ 
τούτους 
ἐδουλώσαντο 
Ῥωμαῖοι· 
φρουρὰ 
δʼ 
ἤρκεσεν 
τῶν 
οὕτως 
δυσμάχων 
καὶ 
τοσοῦτον 
ἀπῳκισμένων 
ἓν 
τάγμα. 
τίς 
ὑμῶν 
οὐκ 
ἀκοῇ 
παρείληφεν 
τὸ 
Γερμανῶν 
πλῆθος; 
ἀλκὴν 
μὲν 
γὰρ 
καὶ 
μεγέθη 
σωμάτων 
εἴδετε 
δήπου 
πολλάκις, 
ἐπεὶ 
πανταχοῦ 
Ῥωμαῖοι 
τοὺς 
τούτων 
αἰχμαλώτους 
ἔχουσιν. 
ἀλλʼ 
οὗτοι 
γῆν 
μὲν 
ἄπειρον 
νεμόμενοι, 
μείζω 
δὲ 
τῶν 
σωμάτων 
ἔχοντες 
τὰ 
φρονήματα 
καὶ 
 τὴν 
μὲν 
ψυχὴν 
θανάτου 
καταφρονοῦσαν, 
τοὺς 
δὲ 
θυμοὺς 
τῶν 
ἀγριωτάτων 
θηρίων 
σφοδροτέρους, 
Ῥῆνον 
τῆς 
ὁρμῆς 
ὅρον 
ἔχουσιν 
καὶ 
Ῥωμαίων 
ὀκτὼ 
τάγμασιν 
δαμαζόμενοι 
δουλεύουσιν 
μὲν 
ἁλόντες, 
τὸ 
δʼ 
ὅλον 
αὐτῶν 
ἔθνος 
φυγῇ 
διασώζεται. 
σκέψασθε 
δὲ 
καὶ 
τὸ 
Βρεττανῶν 
τεῖχος 
οἱ 
τοῖς 
Ἱεροσολύμων 
τείχεσιν 
πεποιθότες· 
καὶ 
γὰρ 
ἐκείνους 
περιβεβλημένους 
ὠκεανὸν 
καὶ 
τῆς 
καθʼ 
ἡμᾶς 
οἰκουμένης 
οὐκ 
ἐλάσσονα 
νῆσον 
οἰκοῦντας 
πλεύσαντες 
ἐδουλώσαντο 
Ῥωμαῖοι, 
τέσσαρα 
δὲ 
τάγματα 
τὴν 
τοσαύτην 
νῆσον 
φυλάσσει. 
καὶ 
τί 
δεῖ 
πολλὰ 
λέγειν, 
ὅπου 
καὶ 
Πάρθοι, 
τὸ 
πολεμικώτατον 
φῦλον, 
τοσούτων 
ἄρχοντες 
ἐθνῶν 
καὶ 
τηλικαύτην 
περιβεβλημένοι 
δύναμιν 
ὁμήρους 
πέμπουσιν 
Ῥωμαίοις, 
καὶ 
ἔστιν 
ἐπὶ 
τῆς 
Ἰταλίας 
ἰδεῖν 
ἐν 
εἰρήνης 
προφάσει 
δουλεύουσαν 
τὴν 
ἀπὸ 
τῆς 
ἀνατολῆς 
εὐγένειαν. 
πάντων 
δὴ 
σχεδὸν 
τῶν 
ὑφʼ 
ἡλίῳ 
τὰ 
Ῥωμαίων 
ὅπλα 
προσκυνούντων 
ὑμεῖς 
μόνοι 
πολεμήσετε 
μηδὲ 
τὸ 
Καρχηδονίων 
τέλος 
σκοποῦντες, 
οἳ 
τὸν 
μέγαν 
αὐχοῦντες 
Ἀννίβαν 
καὶ 
τὴν 
ἀπὸ 
Φοινίκων 
εὐγένειαν 
ὑπὸ 
τὴν 
Σκιπίωνος 
δεξιὰν 
ἔπεσον; 
οὔτε 
δὲ 
Κυρηναῖοι, 
τὸ 
Λακώνων 
γένος, 
οὔτε 
Μαρμαρίδαι, 
τὸ 
μέχρι 
τῆς 
διψάδος 
ἐκτεταμένον 
φῦλον, 
οὔθʼ 
αἱ 
φοβεραὶ 
καὶ 
τοῖς 
ἀκούουσιν 
Σύρτεις 
Νασαμῶνές 
τε 
καὶ 
Μαῦροι 
καὶ 
τὸ 
Νομάδων 
ἄπειρον 
πλῆθος 
τὰς 
Ῥωμαίων 
ἀνέκοψαν 
ἀρετάς. 
τὴν 
δὲ 
τρίτην 
τῆς 
οἰκουμένης 
μοῖραν, 
ἧς 
οὐδὲ 
ἐξαριθμήσασθαι 
τὰ 
ἔθνη 
ῥᾴδιον, 
ὁριζομένην 
Ἀτλαντικῷ 
τε 
πελάγει 
καὶ 
στήλαις 
Ἡρακλείοις 
καὶ 
μέχρι 
τῆς 
Ἐρυθρᾶς 
θαλάσσης 
τοὺς 
ἀπείρους 
νέμουσαν 
Αἰθίοπας 
ἐχειρώσαντο 
μὲν 
ὅλην, 
χωρὶς 
δὲ 
τῶν 
ἐτησίων 
καρπῶν, 
οἳ 
μησὶν 
ὀκτὼ 
 τὸ 
κατὰ 
τὴν 
Ῥώμην 
πλῆθος 
τρέφουσιν, 
καὶ 
ἔξωθεν 
παντοίως 
φορολογοῦνται 
καὶ 
ταῖς 
χρείαις 
τῆς 
ἡγεμονίας 
παρέχουσιν 
ἑτοίμους 
τὰς 
εἰσφοράς, 
οὐδὲν 
τῶν 
ἐπιταγμάτων 
ὥσπερ 
ὑμεῖς 
ὕβριν 
ἡγούμενοι 
καίπερ 
ἑνὸς 
τάγματος 
αὐτοῖς 
παραμένοντος. 
καὶ 
τί 
δεῖ 
πόρρωθεν 
ὑμῖν 
τὴν 
Ῥωμαίων 
ὑποδεικνύναι 
δύναμιν 
παρὸν 
ἐξ 
Αἰγύπτου 
τῆς 
γειτνιώσης, 
ἥτις 
ἐκτεινομένη 
μέχρις 
Αἰθιόπων 
καὶ 
τῆς 
εὐδαίμονος 
Ἀραβίας 
ὅρμος 
τε 
οὖσα 
τῆς 
Ἰνδικῆς, 
πεντήκοντα 
πρὸς 
ταῖς 
ἑπτακοσίαις 
ἔχουσα 
μυριάδας 
ἀνθρώπων 
δίχα 
τῶν 
Ἀλεξάνδρειαν 
κατοικούντων, 
ὡς 
ἔνεστιν 
ἐκ 
τῆς 
καθʼ 
ἑκάστην 
κεφαλὴν 
εἰσφορᾶς 
τεκμήρασθαι, 
τὴν 
Ῥωμαίων 
ἡγεμονίαν 
οὐκ 
ἀδοξεῖ, 
καίτοι 
πηλίκον 
ἀποστάσεως 
κέντρον 
ἔχουσα 
τὴν 
Ἀλεξάνδρειαν 
πλήθους 
τε 
ἀνδρῶν 
ἕνεκα 
καὶ 
πλούτου 
πρὸς 
δὲ 
μεγέθους· 
μῆκος 
μέν 
γε 
αὐτῆς 
τριάκοντα 
σταδίων, 
εὖρος 
δʼ 
οὐκ 
ἔλαττον 
δέκα, 
τοῦ 
δὲ 
ἐνιαυσιαίου 
παρʼ 
ὑμῶν 
φόρου 
καθʼ 
ἕνα 
μῆνα 
πλέον 
Ῥωμαίοις 
παρέχει 
καὶ 
τῶν 
χρημάτων 
ἔξωθεν 
τῇ 
Ῥώμῃ 
σῖτον 
μηνῶν 
τεσσάρων· 
τετείχισται 
δὲ 
πάντοθεν 
ἢ 
δυσβάτοις 
ἐρημίαις 
ἢ 
θαλάσσαις 
ἀλιμένοις 
ἢ 
ποταμοῖς 
ἢ 
ἕλεσιν. 
ἀλλʼ 
οὐδὲν 
τούτων 
ἰσχυρότερον 
εὑρέθη 
τῆς 
Ῥωμαίων 
τύχης, 
δύο 
δʼ 
ἐγκαθήμενα 
τῇ 
πόλει 
τάγματα 
τὴν 
βαθεῖαν 
Αἴγυπτον 
ἅμα 
τῇ 
Μακεδόνων 
εὐγενείᾳ 
χαλινοῖ. 
τίνας 
οὖν 
ἐπὶ 
τὸν 
πόλεμον 
ἐκ 
τῆς 
ἀοικήτου 
παραλήψεσθε 
συμμάχους; 
οἱ 
μὲν 
γὰρ 
ἐπὶ 
τῆς 
οἰκουμένης 
πάντες 
εἰσὶν 
Ῥωμαῖοι, 
εἰ 
μή 
τις 
ὑπὲρ 
Εὐφράτην 
ἐκτείνει 
τὰς 
ἐλπίδας 
καὶ 
τοὺς 
ἐκ 
τῆς 
Ἀδιαβηνῆς 
ὁμοφύλους 
οἴεται 
προσαμυνεῖν, 
οἱ 
δʼ 
οὔτε 
διʼ 
αἰτίαν 
ἄλογον 
τηλικούτῳ 
πολέμῳ 
συνεμπλέξουσιν 
 ἑαυτούς, 
οὔτε 
βουλευσαμένοις 
κακῶς 
ὁ 
Πάρθος 
ἐπιτρέψει· 
πρόνοια 
γὰρ 
αὐτῷ 
τῆς 
πρὸς 
Ῥωμαίους 
ἐκεχειρίας, 
καὶ 
παραβαίνειν 
οἰήσεται 
τὰς 
σπονδάς, 
ἄν 
τις 
τῶν 
ὑπʼ 
αὐτὸν 
ἐπὶ 
Ῥωμαίους 
ἴῃ. 
λοιπὸν 
οὖν 
ἐπὶ 
τὴν 
τοῦ 
θεοῦ 
συμμαχίαν 
καταφευκτέον. 
ἀλλὰ 
καὶ 
τοῦτο 
παρὰ 
Ῥωμαίοις 
τέτακται· 
δίχα 
γὰρ 
θεοῦ 
συστῆναι 
τηλικαύτην 
ἡγεμονίαν 
ἀδύνατον. 
σκέψασθε 
δʼ 
ὡς 
ὑμῖν 
τὸ 
τῆς 
θρησκείας 
ἄκρατον, 
εἰ 
καὶ 
πρὸς 
εὐχειρώτους 
πολεμοίητε, 
δυσδιοίκητον, 
καὶ 
διʼ 
ἃ 
μᾶλλον 
τὸν 
θεὸν 
ἐλπίζετε 
σύμμαχον, 
ταῦτʼ 
ἀναγκαζόμενοι 
παραβαίνειν 
ἀποστρέψετε. 
τηροῦντές 
γε 
μὴν 
τὰ 
τῶν 
ἑβδομάδων 
ἔθη 
καὶ 
πρὸς 
μηδεμίαν 
πρᾶξιν 
κινούμενοι 
ῥᾳδίως 
ἁλώσεσθε, 
καθάπερ 
οἱ 
πρόγονοι 
Πομπηίῳ 
ταύτας 
μάλιστα 
τὰς 
ἡμέρας 
ἐνεργοὺς 
ποιησαμένῳ 
τῆς 
πολιορκίας, 
ἐν 
αἷς 
ἤργουν 
οἱ 
πολιορκούμενοι· 
παραβαίνοντες 
δὲ 
ἐν 
τῷ 
πολέμῳ 
τὸν 
πάτριον 
νόμον 
οὐκ 
οἶδʼ 
ὑπὲρ 
ὅτου 
λοιπὸν 
ποιήσεσθε 
τὸν 
ἀγῶνα· 
σπουδὴ 
γὰρ 
ὑμῖν 
μία 
τὸ 
μὴ 
τῶν 
πατρίων 
τι 
καταλῦσαι. 
πῶς 
δὲ 
ἐπικαλέσεσθε 
τὸ 
θεῖον 
πρὸς 
τὴν 
ἄμυναν 
οἱ 
παραβάντες 
ἑκουσίως 
τὴν 
εἰς 
αὐτὸ 
θεραπείαν; 
ἐπαναιροῦνται 
δὲ 
ἕκαστοι 
πόλεμον 
ἢ 
θείᾳ 
πεποιθότες 
ἢ 
ἀνθρωπίνῃ 
βοηθείᾳ· 
ὅταν 
δὲ 
τὴν 
παρʼ 
ἀμφοῖν 
τὸ 
εἰκὸς 
ἀποκόπτῃ, 
φανερὰν 
ἅλωσιν 
οἱ 
πολεμοῦντες 
αἱροῦνται. 
τί 
δὴ 
κωλύει 
ταῖς 
ἑαυτῶν 
χερσὶν 
διαχρήσασθαι 
τέκνα 
καὶ 
γυναῖκας 
καὶ 
τὴν 
περικαλλεστάτην 
πατρίδα 
ταύτην 
καταφλέξαι; 
μανέντες 
γὰρ 
οὕτως 
τό 
γε 
τῆς 
ἥττης 
ὄνειδος 
κερδήσετε. 
 καλόν, 
ὦ 
φίλοι, 
καλόν, 
ἕως 
ἔτι 
ἐν 
ὅρμῳ 
τὸ 
σκάφος 
προσκέπτεσθαι 
τὸν 
μέλλοντα 
χειμῶνα 
μηδʼ 
εἰς 
μέσας 
τὰς 
θυέλλας 
ἀπολουμένους 
ἀναχθῆναι· 
τοῖς 
μὲν 
γὰρ 
ἐξ 
ἀδήλων 
ἐπιπεσοῦσιν 
δεινοῖς 
τὸ 
γοῦν 
ἐλεεῖσθαι 
περίεστιν, 
ὁ 
δʼ 
εἰς 
πρόδηλον 
ἀπώλειαν 
ὁρμήσας 
καὶ 
προσονειδίζεται. 
πλὴν 
εἰ 
μή 
τις 
ὑπολαμβάνει 
κατὰ 
συνθήκας 
πολεμήσειν 
καὶ 
Ῥωμαίους 
κρατήσαντας 
ὑμῶν 
μετριάσειν, 
ἀλλʼ 
οὐκ 
εἰς 
ὑπόδειγμα 
τῶν 
ἄλλων 
ἐθνῶν 
καταφλέξειν 
μὲν 
τὴν 
ἱερὰν 
πόλιν, 
ἀναιρήσειν 
δὲ 
πᾶν 
ὑμῶν 
τὸ 
φῦλον· 
οὐδὲ 
γὰρ 
περιλειφθέντες 
φυγῆς 
εὑρήσετε 
τόπον 
ἁπάντων 
ἐχόντων 
Ῥωμαίους 
δεσπότας 
ἢ 
δεδοικότων 
σχεῖν. 
ὁ 
δὲ 
κίνδυνος 
οὐ 
τῶν 
ἐνθάδε 
μόνον, 
ἀλλὰ 
καὶ 
τῶν 
κατὰ 
τὰς 
ἄλλας 
κατοικούντων 
πόλεις· 
οὐ 
γὰρ 
ἔστιν 
ἐπὶ 
τῆς 
οἰκουμένης 
δῆμος 
ὁ 
μὴ 
μοῖραν 
ἡμετέραν 
ἔχων. 
οὓς 
ἅπαντας 
πολεμησάντων 
ὑμῶν 
κατασφάξουσιν 
οἱ 
διάφοροι, 
καὶ 
διʼ 
ὀλίγων 
ἀνδρῶν 
κακοβουλίαν 
πᾶσα 
πλησθήσεται 
πόλις 
Ἰουδαϊκοῦ 
φόνου. 
καὶ 
συγγνώμη 
μὲν 
τοῖς 
τοῦτο 
πράξασιν· 
ἂν 
δὲ 
μὴ 
πραχθῇ, 
λογίσασθε, 
πῶς 
πρὸς 
οὕτω 
φιλανθρώπους 
ὅπλα 
κινεῖν 
ἀνόσιον. 
εἰσελθέτω 
δʼ 
οἶκτος 
ὑμᾶς 
εἰ 
καὶ 
μὴ 
τέκνων 
καὶ 
γυναικῶν, 
ἀλλὰ 
τῆς 
γε 
μητροπόλεως 
ταύτης 
καὶ 
τῶν 
ἱερῶν 
περιβόλων. 
φείσασθε 
τοῦ 
ἱεροῦ 
καὶ 
τὸν 
ναὸν 
ἑαυτοῖς 
μετὰ 
τῶν 
ἁγίων 
τηρήσατε· 
ἀφέξονται 
γὰρ 
οὐκέτι 
Ῥωμαῖοι 
τούτων 
κρατήσαντες, 
ὧν 
φεισάμενοι 
πρότερον 
ἠχαρίστηνται. 
μαρτύρομαι 
δὲ 
ἐγὼ 
μὲν 
ὑμῶν 
τὰ 
ἅγια 
καὶ 
τοὺς 
ἱεροὺς 
ἀγγέλους 
τοῦ 
θεοῦ 
καὶ 
 πατρίδα 
τὴν 
κοινήν, 
ὡς 
οὐδὲν 
τῶν 
σωτηρίων 
ὑμῖν 
καθυφηκάμην, 
ὑμεῖς 
δὲ 
βουλευσάμενοι 
μὲν 
τὰ 
δέοντα 
κοινὴν 
σὺν 
ἐμοὶ 
τὴν 
εἰρήνην 
ἕξετε, 
προαχθέντες 
δὲ 
τοῖς 
θυμοῖς 
χωρὶς 
ἐμοῦ 
κινδυνεύσετε.” 
Τοσαῦτα 
εἰπὼν 
ἐπεδάκρυσέν 
τε 
μετὰ 
τῆς 
ἀδελφῆς 
καὶ 
πολὺ 
τῆς 
ὁρμῆς 
αὐτῶν 
ἔπαυσεν 
τοῖς 
δακρύοις. 
ἀνεβόων 
δὲ 
οὐ 
Ῥωμαίοις, 
ἀλλὰ 
Φλώρῳ 
διʼ 
ἃ 
πεπόνθασιν 
πολεμεῖν. 
πρὸς 
τοῦτο 
βασιλεὺς 
Ἀγρίππας 
“ἀλλὰ 
τὰ 
ἔργα, 
ἔφη, 
Ῥωμαίοις 
ἤδη 
πολεμούντων 
ἐστίν· 
οὔτε 
γὰρ 
Καίσαρι 
δεδώκατε 
τὸν 
φόρον 
καὶ 
τὰς 
στοὰς 
ἀπεκόψατε 
τῆς 
Ἀντωνίας. 
ἀποσκευάσαισθε 
δʼ 
ἂν 
τὴν 
αἰτίαν 
τῆς 
ἀποστάσεως, 
εἰ 
ταύτας 
τε 
συνάψετε 
πάλιν 
καὶ 
τελέσετε 
τὴν 
εἰσφοράν· 
οὐ 
γὰρ 
δή 
γε 
Φλώρου 
τὸ 
φρούριόν 
ἐστιν 
ἢ 
Φλώρῳ 
τὰ 
χρήματα 
δώσετε.” 
Τούτοις 
ὁ 
δῆμος 
ἐπείθετο, 
καὶ 
μετὰ 
τοῦ 
βασιλέως 
τῆς 
τε 
Βερνίκης 
ἀναβάντες 
εἰς 
τὸ 
ἱερὸν 
κατήρξαντο 
τῆς 
τῶν 
στοῶν 
δομήσεως, 
εἰς 
δὲ 
τὰς 
κώμας 
οἵ 
τε 
ἄρχοντες 
καὶ 
βουλευταὶ 
μερισθέντες 
τοὺς 
φόρους 
συνέλεγον. 
ταχέως 
δὲ 
τὰ 
τεσσαράκοντα 
τάλαντα, 
τοσοῦτον 
γὰρ 
ἔλειπεν, 
ἠθροίσθη. 
καὶ 
τοῦ 
μὲν 
πολέμου 
τότε 
οὕτω 
τὴν 
ἀπειλὴν 
κατεῖχεν 
Ἀγρίππας, 
αὖθις 
δὲ 
ἐπειρᾶτο 
πείθειν 
τὸ 
πλῆθος 
ὑπακούειν 
Φλώρῳ, 
μέχρις 
ἀντʼ 
αὐτοῦ 
πέμψει 
Καῖσαρ 
διάδοχον· 
πρὸς 
ὃ 
παροξυνθέντες 
ἐβλασφήμουν 
εἰς 
τὸν 
βασιλέα 
καὶ 
τῆς 
πόλεως 
αὐτὸν 
ἐξεκήρυσσον, 
ἐτόλμων 
δέ 
τινες 
τῶν 
στασιαστῶν 
καὶ 
λίθους 
ἐπʼ 
αὐτὸν 
βάλλειν. 
ὁ 
δὲ 
βασιλεὺς 
ἰδὼν 
τὴν 
ὁρμὴν 
ἤδη 
τῶν 
νεωτεριζόντων 
ἀκατάσχετον 
καὶ 
χαλεπήνας 
ἐφʼ 
οἷς 
προπεπηλάκισται, 
τοὺς 
μὲν 
ἄρχοντας 
αὐτῶν 
ἅμα 
τοῖς 
δυνατοῖς 
ἔπεμπε 
πρὸς 
 Φλῶρον 
εἰς 
Καισάρειαν, 
ἵνʼ 
ἐκεῖνος 
ἐξ 
αὐτῶν 
ἀποδείξῃ 
τοὺς 
τὴν 
χώραν 
φορολογήσοντας, 
αὐτὸς 
δὲ 
ἀνεχώρησεν 
εἰς 
τὴν 
βασιλείαν. 
Κἀν 
τούτῳ 
τινὲς 
τῶν 
μάλιστα 
κινούντων 
τὸν 
πόλεμον 
συνελθόντες 
ὥρμησαν 
ἐπὶ 
φρούριόν 
τι 
καλούμενον 
Μασάδαν, 
καὶ 
καταλαβόντες 
αὐτὸ 
λάθρα 
τοὺς 
μὲν 
Ῥωμαίων 
φρουροὺς 
ἀπέσφαξαν, 
ἑτέρους 
δʼ 
ἐγκατέστησαν 
ἰδίους. 
ἅμα 
δὲ 
καὶ 
κατὰ 
τὸ 
ἱερὸν 
Ἐλεάζαρος 
υἱὸς 
Ἀνανία 
τοῦ 
ἀρχιερέως, 
νεανίας 
θρασύτατος, 
στρατηγῶν 
τότε 
τοὺς 
κατὰ 
τὴν 
λατρείαν 
λειτουργοῦντας 
ἀναπείθει 
μηδενὸς 
ἀλλοτρίου 
δῶρον 
ἢ 
θυσίαν 
προσδέχεσθαι. 
τοῦτο 
δʼ 
ἦν 
τοῦ 
πρὸς 
Ῥωμαίους 
πολέμου 
καταβολή· 
τὴν 
γὰρ 
ὑπὲρ 
τούτων 
θυσίαν 
Καίσαρος 
ἀπέρριψαν. 
καὶ 
πολλὰ 
τῶν 
τε 
ἀρχιερέων 
καὶ 
τῶν 
γνωρίμων 
παρακαλούντων 
μὴ 
παραλιπεῖν 
τὸ 
ὑπὲρ 
τῶν 
ἡγεμόνων 
ἔθος 
οὐκ 
ἐνέδοσαν, 
πολὺ 
μὲν 
καὶ 
τῷ 
σφετέρῳ 
πλήθει 
πεποιθότες, 
καὶ 
γὰρ 
τὸ 
ἀκμαιότατον 
τῶν 
νεωτεριζόντων 
συνήργει, 
μάλιστα 
δʼ 
ἀφορῶντες 
εἰς 
τὸν 
Ἐλεάζαρον 
στρατηγοῦντα. 
Συνελθόντες 
γοῦν 
οἱ 
δυνατοὶ 
τοῖς 
ἀρχιερεῦσιν 
εἰς 
ταὐτὸ 
καὶ 
τοῖς 
τῶν 
Φαρισαίων 
γνωρίμοις 
ὡς 
ἐπʼ 
ἀνηκέστοις 
ἤδη 
συμφοραῖς 
ἐβουλεύοντο 
περὶ 
τῶν 
ὅλων· 
καὶ 
δόξαν 
ἀποπειραθῆναι 
τῶν 
στασιαστῶν 
λόγοις 
πρὸ 
τῆς 
χαλκῆς 
πύλης 
ἀθροίζουσι 
τὸν 
δῆμον, 
ἥτις 
ἦν 
τοῦ 
ἔνδον 
ἱεροῦ 
τετραμμένη 
πρὸς 
ἀνατολὰς 
ἡλίου. 
καὶ 
πρῶτον 
αὐτῶν 
πολλὰ 
πρὸς 
τὴν 
τόλμαν 
τῆς 
ἀποστάσεως 
χαλεπήναντες 
καὶ 
τὸ 
τηλικοῦτον 
ἐπισείειν 
τῇ 
πατρίδι 
πόλεμον, 
ἔπειτα 
τὸ 
τῆς 
προφάσεως 
ἄλογον 
διήλεγχον, 
φάμενοι 
τοὺς 
μὲν 
προγόνους 
αὐτῶν 
κεκοσμηκέναι 
τὸν 
ναὸν 
ἐκ 
τῶν 
ἀλλοφύλων 
τὸ 
πλέον 
ἀεὶ 
προσδεχομένους 
τὰς 
ἀπὸ 
τῶν 
ἔξωθεν 
ἐθνῶν 
δωρεάς, 
καὶ 
οὐ 
μόνον 
οὐ 
διακεκωλυκέναι 
θυσίας 
τινῶν, 
τοῦτο 
μὲν 
γὰρ 
ἀσεβέστατον, 
ἀλλὰ 
καὶ 
τὰ 
βλεπόμενα 
καὶ 
τὰ 
παραμένοντα 
τοσοῦτον 
χρόνον 
ἀναθήματα 
περὶ 
τῷ 
ἱερῷ 
καθιδρυκέναι. 
αὐτοὺς 
δὲ 
νῦν 
ἐρεθίζοντας 
τὰ 
Ῥωμαίων 
ὅπλα 
καὶ 
μνηστευομένους 
τὸν 
ἀπʼ 
ἐκείνων 
πόλεμον 
καινοτομεῖν 
θρησκείαν 
ξένην 
καὶ 
μετὰ 
τοῦ 
κινδύνου 
καταψηφίσασθαι 
τῆς 
πόλεως 
ἀσέβειαν, 
εἰ 
παρὰ 
μόνοις 
Ἰουδαίοις 
οὔτε 
θύσει 
τις 
ἀλλότριος 
οὔτε 
προσκυνήσει. 
κἂν 
μὲν 
ἐπὶ 
ἰδιώτου 
τις 
ἑνὸς 
τοῦτον 
εἰσφέρῃ 
τὸν 
νόμον, 
ἀγανακτεῖν 
ὡς 
ὁριζομένης 
ἀπανθρωπίας, 
περιορᾶν 
δʼ 
ὅτε 
Ῥωμαῖοι 
καὶ 
ὁ 
Καῖσαρ 
ἔκσπονδος 
γίνεται. 
δεδοικέναι 
μέντοι, 
μὴ 
τὰς 
ὑπὲρ 
ἐκείνων 
ἀπορρίψαντες 
θυσίας 
κωλυθῶσι 
θύειν 
καὶ 
τὰς 
ὑπὲρ 
ἑαυτῶν 
γένηταί 
τε 
ἔκσπονδος 
τῆς 
ἡγεμονίας 
ἡ 
πόλις, 
εἰ 
μὴ 
ταχέως 
σωφρονήσαντες 
ἀποδώσουσιν 
τὰς 
θυσίας 
καὶ 
πρὶν 
ἐξελθεῖν 
ἐφʼ 
οὓς 
ὑβρίκασιν 
τὴν 
φήμην 
διορθώσονται 
τὴν 
ὕβριν. 
Ἅμα 
ταῦτα 
λέγοντες 
παρῆγον 
τοὺς 
ἐμπείρους 
τῶν 
πατρίων 
ἱερεῖς 
ἀφηγουμένους, 
ὅτι 
πάντες 
οἱ 
πρόγονοι 
τὰς 
παρὰ 
τῶν 
ἀλλογενῶν 
θυσίας 
ἀπεδέχοντο. 
προσεῖχεν 
δὲ 
οὐδεὶς 
τῶν 
νεωτεριζόντων, 
ἀλλʼ 
οὐδὲ 
προσίεσαν 
οἱ 
λῃστρικοὶ 
καὶ 
τὴν 
τοῦ 
πολέμου 
καταβολὴν 
ἐνσκευαζόμενοι. 
συνιδόντες 
οὖν 
οἱ 
δυνατοὶ 
τήν 
τε 
στάσιν 
ἤδη 
δυσκαθαίρετον 
ὑπʼ 
αὐτῶν 
οὖσαν 
καὶ 
τὸν 
ἀπὸ 
Ῥωμαίων 
κίνδυνον 
ἐπὶ 
 πρώτους 
αὐτοὺς 
ἀφιξόμενον 
ἀπεσκευάζοντο 
τὰς 
αἰτίας, 
καὶ 
πρέσβεις 
οὓς 
μὲν 
πρὸς 
Φλῶρον 
ἔπεμπον, 
ὧν 
ἦρχεν 
υἱὸς 
Ἀνανίου 
Σίμων, 
οὓς 
δὲ 
πρὸς 
Ἀγρίππαν, 
ἐν 
οἷς 
ἦσαν 
ἐπίσημοι 
Σαῦλός 
τε 
καὶ 
Ἀντίπας 
καὶ 
Κοστόβαρος 
προσήκοντες 
τῷ 
βασιλεῖ 
κατὰ 
γένος. 
ἐδέοντο 
δὲ 
ἀμφοτέρων 
ἀναβῆναι 
μετὰ 
δυνάμεως 
εἰς 
τὴν 
πόλιν 
καὶ 
πρὶν 
γενέσθαι 
δυσκαθαίρετον 
ἐπικόψαι 
τὴν 
στάσιν. 
Φλώρῳ 
μὲν 
οὖν 
δεινὸν 
εὐαγγέλιον 
ἦν, 
καὶ 
προῃρημένος 
ἐξάπτειν 
τὸν 
πόλεμον 
οὐδὲν 
ἀπεκρίνατο 
τοῖς 
πρεσβευταῖς· 
Ἀγρίππας 
δὲ 
κηδόμενος 
ἐπίσης 
τῶν 
τε 
ἀφισταμένων 
καὶ 
πρὸς 
οὓς 
ὁ 
πόλεμος 
ἠγείρετο, 
βουλόμενός 
τε 
Ῥωμαίοις 
μὲν 
Ἰουδαίους 
σώζεσθαι, 
Ἰουδαίοις 
δὲ 
τὸ 
ἱερὸν 
καὶ 
τὴν 
μητρόπολιν, 
ἀλλʼ 
οὐδʼ 
ἑαυτῷ 
λυσιτελήσειν 
τὴν 
ταραχὴν 
ἐπιστάμενος, 
ἔπεμπεν 
τοὺς 
ἐπαμυνοῦντας 
τῷ 
δήμῳ 
δισχιλίους 
ἱππεῖς, 
Αὐρανίτας 
τε 
καὶ 
Βαταναίους 
καὶ 
Τραχωνίτας, 
ὑπὸ 
Δαρείῳ 
μὲν 
ἱππάρχῃ, 
στρατηγῷ 
δὲ 
τῷ 
Ἰακίμου 
Φιλίππῳ. 
Τούτοις 
θαρσήσαντες 
οἱ 
δυνατοὶ 
σὺν 
τοῖς 
ἀρχιερεῦσιν 
καὶ 
πᾶν 
ὅσον 
τοῦ 
πλήθους 
εἰρήνην 
ἠγάπα 
τὴν 
ἄνω 
καταλαμβάνονται 
πόλιν· 
τῆς 
κάτω 
γὰρ 
τὸ 
στασιάζον 
ἐκράτει 
καὶ 
τοῦ 
ἱεροῦ. 
χερμάσιν 
μὲν 
οὖν 
καὶ 
τοῖς 
ἑκηβόλοις 
ἀδιαλείπτως 
ἐχρῶντο, 
καὶ 
συνεχεῖς 
ἦσαν 
βελῶν 
ἀφέσεις 
ἐξ 
ἑκατέρων 
τῶν 
κλιμάτων· 
ἔστιν 
δʼ 
ὅτε 
καὶ 
κατὰ 
λόχους 
ἐκτρέχοντες 
συστάδην 
ἐμάχοντο, 
τόλμαις 
μὲν 
οἱ 
στασιασταὶ 
προέχοντες, 
ἐμπειρίᾳ 
δὲ 
οἱ 
βασιλικοί. 
καὶ 
τούτοις 
μὲν 
ἦν 
ἀγὼν 
τοῦ 
ἱεροῦ 
κρατῆσαι 
μάλιστα 
καὶ 
τοὺς 
μιαίνοντας 
τὸν 
ναὸν 
ἐξελάσαι, 
τοῖς 
δὲ 
περὶ 
τὸν 
Ἐλεάζαρον 
στασιασταῖς 
πρὸς 
οἷς 
ἔσχον 
καὶ 
τὴν 
ἄνω 
 πόλιν 
προσλαβεῖν. 
ἑπτὰ 
μὲν 
οὖν 
ἡμέραις 
συχνὸς 
ἀμφοτέρων 
φόνος 
ἐγίνετο, 
καὶ 
οὐδέτεροι 
τοῦ 
καταληφθέντος 
μέρους 
εἶκον. 
Τῇ 
δʼ 
ἑξῆς 
τῆς 
τῶν 
ξυλοφορίων 
ἑορτῆς 
οὔσης, 
ἐν 
ᾗ 
πᾶσιν 
ἔθος 
ἦν 
ὕλην 
τῷ 
βωμῷ 
προσφέρειν, 
ὅπως 
μήποτε 
τροφὴ 
τῷ 
πυρὶ 
λείποι, 
διαμένει 
γὰρ 
ἄσβεστον 
ἀεί, 
τοὺς 
μὲν 
διαφόρους 
τῆς 
θρησκείας 
ἐξέκλεισαν, 
τῷ 
δʼ 
ἀσθενεῖ 
λαῷ 
συνεισρυέντας 
πολλοὺς 
τῶν 
σικαρίων, 
οὕτως 
γὰρ 
ἐκάλουν 
τοὺς 
λῃστὰς 
ἔχοντας 
ὑπὸ 
τοῖς 
κόλποις 
ξίφη, 
προσλαβόντες 
θαρραλεώτερον 
ἥπτοντο 
τῆς 
ἐπιχειρήσεως. 
ἡττῶντο 
δʼ 
οἱ 
βασιλικοὶ 
πλήθει 
τε 
καὶ 
τόλμῃ, 
καὶ 
βιασαμένοις 
εἶκον 
ἐκ 
τῆς 
ἄνω 
πόλεως. 
οἱ 
δὲ 
ἐπιπεσόντες 
τήν 
τε 
Ἀνανίου 
τοῦ 
ἀρχιερέως 
οἰκίαν 
καὶ 
τὰ 
Ἀγρίππα 
καὶ 
Βερνίκης 
ὑποπιμπρᾶσιν 
βασίλεια· 
μεθʼ 
ἃ 
τὸ 
πῦρ 
ἐπὶ 
τὰ 
ἀρχεῖα 
ἔφερον 
ἀφανίσαι 
σπεύδοντες 
τὰ 
συμβόλαια 
τῶν 
δεδανεικότων 
καὶ 
τὰς 
εἰσπράξεις 
ἀποκόψαι 
τῶν 
χρεῶν, 
ὅπως 
αὐτοί 
τε 
πλῆθος 
προσλάβωσιν 
τῶν 
ὠφεληθέντων 
καὶ 
μετʼ 
ἀδείας 
τοῖς 
εὐπόροις 
ἐπαναστήσωσι 
τοὺς 
ἀπόρους. 
φυγόντων 
δὲ 
τῶν 
πρὸς 
τῷ 
γραμματοφυλακείῳ 
τὸ 
πῦρ 
ἐνίεσαν. 
ἐπεὶ 
δὲ 
τὰ 
νεῦρα 
τῆς 
πόλεως 
καταφλέξαντες 
ἐπὶ 
τοὺς 
ἐχθροὺς 
ἐχώρουν, 
ἔνθα 
δὴ 
τῶν 
δυνατῶν 
καὶ 
τῶν 
ἀρχιερέων 
οἱ 
μὲν 
εἰς 
τοὺς 
ὑπονόμους 
καταδύντες 
διελάνθανον, 
οἱ 
δὲ 
σὺν 
τοῖς 
βασιλικοῖς 
εἰς 
τὴν 
ἀνωτέρω 
καταφυγόντες 
αὐλὴν 
ταχέως 
ἀπέκλεισαν 
τὰς 
θύρας, 
σὺν 
οἷς 
Ἀνανίας 
ὁ 
ἀρχιερεὺς 
Ἐζεκίας 
τε 
ὁ 
ἀδελφὸς 
αὐτοῦ 
καὶ 
οἱ 
πρεσβεύσαντες 
πρὸς 
 Ἀγρίππαν 
ἦσαν. 
τότε 
μὲν 
οὖν 
τῇ 
νίκῃ 
καὶ 
τοῖς 
ἐμπρησθεῖσιν 
ἀρκεσθέντες 
ἀνεπαύσαντο. 
Τῇ 
δʼ 
ἑξῆς, 
πεντεκαιδεκάτη 
δʼ 
ἦν 
Λώου 
μηνός, 
ὥρμησαν 
ἐπὶ 
τὴν 
Ἀντωνίαν 
καὶ 
τοὺς 
ἐν 
αὐτῇ 
φρουροὺς 
δυσὶν 
ἡμέραις 
πολιορκήσαντες 
αὐτούς 
τε 
εἷλον 
καὶ 
κατέσφαξαν 
καὶ 
τὸ 
φρούριον 
ἐνέπρησαν. 
ἔπειτα 
μετέβαινον 
εἰς 
τὴν 
αὐλήν, 
εἰς 
ἣν 
οἱ 
βασιλικοὶ 
κατέφυγον, 
καὶ 
διανείμαντες 
σφᾶς 
αὐτοὺς 
εἰς 
τέσσαρα 
μέρη 
τῶν 
τειχῶν 
ἐπειρῶντο. 
τῶν 
δʼ 
ἔνδον 
πρὸς 
ἐκδρομὴν 
μὲν 
οὐδεὶς 
ἐθάρρει 
διὰ 
τὸ 
πλῆθος 
τῶν 
ἐφεστώτων, 
διιστάμενοι 
δὲ 
ἐπὶ 
τὰ 
θωράκια 
καὶ 
τοὺς 
πύργους 
ἔβαλλον 
τοὺς 
προσιόντας, 
καὶ 
συχνοὶ 
τῶν 
λῃστῶν 
ὑπὸ 
τοῖς 
τείχεσιν 
ἔπιπτον. 
οὔτε 
δὲ 
νυκτὸς 
οὔτε 
ἡμέρας 
διέλειπεν 
ἡ 
συμβολὴ 
τῶν 
μὲν 
στασιαστῶν 
ἀπαγορεύσειν 
τοὺς 
ἔνδον 
οἰομένων 
ἐνδείᾳ 
τροφῆς, 
τῶν 
δʼ 
ἔνδοθεν 
καμάτῳ 
τοὺς 
πολιορκοῦντας. 
Κἀν 
τούτῳ 
Μανάημός 
τις, 
υἱὸς 
Ἰούδα 
τοῦ 
καλουμένου 
Γαλιλαίου, 
σοφιστὴς 
δεινότατος, 
ὁ 
καὶ 
ἐπὶ 
Κυρινίου 
ποτὲ 
Ἰουδαίους 
ὀνειδίσας 
ὅτι 
Ῥωμαίοις 
ὑπετάσσοντο 
μετὰ 
τὸν 
θεόν, 
ἀναλαβὼν 
τοὺς 
γνωρίμους 
ἀνεχώρησεν 
εἰς 
Μασάδαν, 
ἔνθα 
τὴν 
Ἡρώδου 
τοῦ 
βασιλέως 
ὁπλοθήκην 
ἀναρρήξας 
καὶ 
πρὸς 
τοῖς 
δημόταις 
ἑτέρους 
λῃστὰς 
καθοπλίσας 
τούτοις 
τε 
χρώμενος 
δορυφόροις, 
οἷα 
δὴ 
βασιλεὺς 
ἐπάνεισιν 
εἰς 
Ἱεροσόλυμα 
καὶ 
γενόμενος 
ἡγεμὼν 
τῆς 
στάσεως 
διέτασσεν 
τὴν 
πολιορκίαν. 
ἀπορία 
δʼ 
ἦν 
ὀργάνων, 
καὶ 
φανερῶς 
ὑπορύττειν 
τὸ 
τεῖχος 
οὐχ 
οἷόν 
τε 
ἦν 
ἄνωθεν 
βαλλομένους· 
ὑπόνομον 
δὴ 
πόρρωθεν 
ἐφʼ 
ἕνα 
τῶν 
πύργων 
ὑπορύξαντες 
ἀνεκρήμνισαν 
 αὐτόν, 
ἔπειτα 
τὴν 
ἀνέχουσαν 
ὕλην 
ἐμπρήσαντες 
ἐξῆλθον. 
ὑποκαέντων 
δὲ 
τῶν 
στηριγμάτων 
ὁ 
μὲν 
πύργος 
ἐξαίφνης 
κατασείεται, 
τεῖχος 
δʼ 
ἕτερον 
ἔνδοθεν 
ἀνῳκοδομημένον 
διεφάνη· 
τὴν 
γὰρ 
ἐπιβουλὴν 
αὐτῶν 
προαισθόμενοι, 
τάχα 
καὶ 
τοῦ 
πύργου 
κινηθέντος 
ὡς 
ὑπωρύττετο, 
δεύτερον 
ἑαυτοῖς 
ἔρυμα 
κατεσκεύασαν. 
πρὸς 
ὃ 
τῶν 
ἀδοκήτως 
ἰδόντων 
καὶ 
κρατεῖν 
ἤδη 
πεπεισμένων 
κατάπληξις 
ἦν. 
οἱ 
δὲ 
ἔνδοθεν 
πρός 
τε 
τὸν 
Μανάημον 
καὶ 
τοὺς 
ἐξάρχοντας 
τῆς 
στάσεως 
ἔπεμπον 
ἀξιοῦντες 
ἐξελθεῖν 
ὑπόσπονδοι, 
καὶ 
δοθὲν 
μόνοις 
τοῖς 
βασιλικοῖς 
καὶ 
τοῖς 
ἐπιχωρίοις 
οἱ 
μὲν 
ἐξῄεσαν. 
ἀθυμία 
δὲ 
τοὺς 
Ῥωμαίους 
καταλειφθέντας 
μόνους 
ὑπέλαβεν· 
οὔτε 
γὰρ 
βιάσασθαι 
τοσοῦτον 
πλῆθος 
ἐδύναντο 
καὶ 
τὸ 
δεξιὰς 
αἰτεῖν 
ὄνειδος 
ὑπελάμβανον, 
πρὸς 
τῷ 
μηδὲ 
πιστεύειν 
εἰ 
διδοῖτο. 
καταλιπόντες 
δὴ 
τὸ 
στρατόπεδον 
ὡς 
εὐάλωτον 
ἐπὶ 
τοὺς 
βασιλικοὺς 
ἀνέφυγον 
πύργους, 
τόν 
τε 
Ἱππικὸν 
καλούμενον 
καὶ 
Φασάηλον 
καὶ 
Μαριάμμην. 
οἱ 
δὲ 
περὶ 
τὸν 
Μανάημον 
εἰσπεσόντες 
ὅθεν 
οἱ 
στρατιῶται 
διέφυγον 
ὅσους 
τε 
αὐτῶν 
κατελάμβανον 
μὴ 
φθάσαντας 
ἐκδραμεῖν 
διέφθειραν, 
καὶ 
τὰς 
ἀποσκευὰς 
διαρπάσαντες 
ἐνέπρησαν 
τὸ 
στρατόπεδον. 
ταῦτα 
μὲν 
οὖν 
ἕκτῃ 
Γορπιαίου 
μηνὸς 
ἐπράχθη. 
Κατὰ 
δὲ 
τὴν 
ἐπιοῦσαν 
ὅ 
τε 
ἀρχιερεὺς 
Ἀνανίας 
περὶ 
τὸν 
τῆς 
βασιλικῆς 
αὐλῆς 
εὔριπον 
διαλανθάνων 
ἁλίσκεται 
καὶ 
πρὸς 
τῶν 
λῃστῶν 
ἀναιρεῖται 
σὺν 
Ἐζεκίᾳ 
τῷ 
ἀδελφῷ, 
καὶ 
τοὺς 
πύργους 
περισχόντες 
οἱ 
στασιασταὶ 
παρεφύλαττον, 
μή 
τις 
τῶν 
στρατιωτῶν 
διαφύγοι. 
τὸν 
δὲ 
Μανάημον 
ἥ 
τε 
τῶν 
ὀχυρῶν 
καταστροφὴ 
χωρίων 
καὶ 
ὁ 
τοῦ 
ἀρχιερέως 
Ἀνανίου 
θάνατος 
ἐτύφωσεν 
εἰς 
ὠμότητα 
καὶ 
 μηδένα 
νομίζων 
ἔχειν 
ἐπὶ 
τοῖς 
πράγμασιν 
ἀντίπαλον 
ἀφόρητος 
ἦν 
τύραννος. 
ἐπανίστανται 
δὲ 
οἱ 
περὶ 
τὸν 
Ἐλεάζαρον 
αὐτῷ, 
καὶ 
λόγον 
ἀλλήλοις 
δόντες, 
ὡς 
οὐ 
χρὴ 
Ῥωμαίων 
ἀποστάντας 
διʼ 
ἐλευθερίας 
πόθον 
καταπροέσθαι 
ταύτην 
οἰκείῳ 
δήμῳ 
καὶ 
δεσπότην 
φέρειν, 
εἰ 
καὶ 
μηδὲν 
πράττοι 
βίαιον, 
ἀλλʼ 
οὖν 
ἑαυτῶν 
ταπεινότερον· 
εἰ 
γὰρ 
καὶ 
δέοι 
τινὰ 
τῶν 
ὅλων 
ἀφηγεῖσθαι, 
παντὶ 
μᾶλλον 
ἢ 
ἐκείνῳ 
προσήκειν, 
συντίθενται 
καὶ 
κατὰ 
τὸ 
ἱερὸν 
ἐπεχείρουν 
αὐτῷ· 
σοβαρὸς 
γὰρ 
ἀναβεβήκει 
προσκυνήσων 
ἐσθῆτί 
τε 
βασιλικῇ 
κεκοσμημένος 
καὶ 
τοὺς 
ζηλωτὰς 
ἐνόπλους 
ἐφελκόμενος. 
ὡς 
δʼ 
οἱ 
περὶ 
τὸν 
Ἐλεάζαρον 
ἐπʼ 
αὐτὸν 
ὥρμησαν, 
ὅ 
τε 
λοιπὸς 
δῆμος 
ἐπὶ 
τὰς 
ὀργὰς 
λίθους 
ἁρπάσαντες 
τὸν 
σοφιστὴν 
ἔβαλλον, 
οἰόμενοι 
τούτου 
καταλυθέντος 
διατρέψειν 
ὅλην 
τὴν 
στάσιν, 
πρὸς 
ὀλίγον 
οἱ 
περὶ 
τὸν 
Μανάημον 
ἀντισχόντες 
ὡς 
εἶδον 
πᾶν 
ἐπʼ 
αὐτοὺς 
τὸ 
πλῆθος 
ὁρμῆσαν, 
ἔφυγον 
ὅπη 
τις 
ἴσχυσεν, 
καὶ 
φόνος 
μὲν 
ἦν 
τῶν 
καταληφθέντων, 
ἔρευνα 
δὲ 
τῶν 
ἀποκρυπτομένων. 
καὶ 
διεσώθησαν 
ὀλίγοι 
λάθρα 
διαδράντες 
εἰς 
Μασάδαν, 
σὺν 
οἷς 
Ἐλεάζαρος 
υἱὸς 
Ἰαείρου, 
προσήκων 
τῷ 
Μαναήμῳ 
κατὰ 
γένος, 
ὃς 
ὕστερον 
ἐτυράννησεν 
τῆς 
Μασάδας. 
αὐτόν 
τε 
τὸν 
Μανάημον 
εἰς 
τὸν 
καλούμενον 
Ὀφλᾶν 
συμφυγόντα 
κἀκεῖ 
ταπεινῶς 
ὑπολανθάνοντα 
ζωγρήσαντες 
εἰς 
τὸ 
φανερὸν 
ἐξείλκυσαν 
καὶ 
πολλαῖς 
αἰκισάμενοι 
βασάνοις 
ἀνεῖλον, 
ὁμοίως 
δὲ 
καὶ 
τοὺς 
ὑπʼ 
αὐτὸν 
ἡγεμόνας 
τόν 
τε 
ἐπισημότατον 
τῆς 
τυραννίδος 
ὑπηρέτην 
Ἀψάλωμον. 
Ὁ 
μὲν 
οὖν 
δῆμος, 
ὡς 
ἔφην, 
εἰς 
ταῦτα 
συνήργησεν 
ἐλπίζων 
τινὰ 
τῆς 
ὅλης 
στάσεως 
διόρθωσιν· 
οἱ 
δʼ 
οὐ 
καταλῦσαι 
τὸν 
πόλεμον 
σπεύδοντες, 
ἀλλʼ 
ἀδεέστερον 
πολεμεῖν 
Μανάημον 
ἀνῃρήκεσαν. 
ἀμέλει 
πολλὰ 
τοῦ 
δήμου 
τοῖς 
στρατιώταις 
ἀνεῖναι 
τὴν 
πολιορκίαν 
παρακαλοῦντος, 
οἱ 
δὲ 
προσέκειντο 
χαλεπώτερον, 
μέχρι 
μηκέτι 
ἀντέχοντες 
οἱ 
περὶ 
τὸν 
Μετίλιον, 
οὗτος 
γὰρ 
ἦν 
τῶν 
Ῥωμαίων 
ἔπαρχος, 
διαπέμπονται 
πρὸς 
τοὺς 
περὶ 
τὸν 
Ἐλεάζαρον 
ἐξαιτούμενοι 
μόνας 
τὰς 
ψυχὰς 
ὑποσπόνδους, 
τὰ 
δʼ 
ὅπλα 
καὶ 
τὴν 
λοιπὴν 
κτῆσιν 
παραδώσειν 
λέγοντες. 
οἱ 
δὲ 
καὶ 
τὴν 
ἱκεσίαν 
ἁρπάσαντες 
ἀνέπεμψαν 
πρὸς 
αὐτοὺς 
Γωρίονά 
τε 
Νικομήδους 
υἱὸν 
καὶ 
Ἀνανίαν 
Σαδούκι 
καὶ 
Ἰούδαν 
Ἰωνάθου 
δεξιάν 
τε 
καὶ 
ὅρκους 
δώσοντας. 
ὧν 
γενομένων 
κατῆγεν 
τοὺς 
στρατιώτας 
ὁ 
Μετίλιος. 
οἱ 
δὲ 
μέχρι 
μὲν 
ἦσαν 
ἐν 
τοῖς 
ὅπλοις, 
οὔτʼ 
ἐπεχείρει 
τις 
τῶν 
στασιαστῶν 
αὐτοῖς 
οὔτʼ 
ἐνέφαινεν 
ἐπιβουλήν· 
ὡς 
δὲ 
κατὰ 
τὰς 
συνθήκας 
ἅπαντες 
ἀπέθεντο 
τοὺς 
θυρεοὺς 
καὶ 
τὰ 
ξίφη 
καὶ 
μηδὲν 
ἔτι 
ὑποπτεύοντες 
ἀνεχώρουν, 
ὥρμησαν 
ἐπʼ 
αὐτοὺς 
οἱ 
περὶ 
τὸν 
Ἐλεάζαρον 
καὶ 
περισχόντες 
ἀνῄρουν 
οὔτε 
ἀμυνομένους 
οὔτε 
ἱκετεύοντας, 
μόνας 
δὲ 
τὰς 
συνθήκας 
καὶ 
τοὺς 
ὅρκους 
ἀναβοῶντας. 
οἱ 
μὲν 
οὖν 
οὕτως 
ὠμῶς 
ἀπεσφάγησαν 
ἅπαντες 
πλὴν 
Μετιλίου, 
τοῦτον 
γὰρ 
ἱκετεύσαντα 
καὶ 
μέχρι 
περιτομῆς 
ἰουδαΐσειν 
ὑποσχόμενον 
διέσωσαν 
μόνον, 
τὸ 
δὲ 
πάθος 
Ῥωμαίοις 
μὲν 
ἦν 
κοῦφον, 
ἐκ 
γὰρ 
ἀπλέτου 
δυνάμεως 
ἀπαναλώθησαν 
ὀλίγοι, 
Ἰουδαίων 
δὲ 
προοίμιον 
ἁλώσεως 
ἔδοξεν. 
καὶ 
κατιδόντες 
ἀνηκέστους 
μὲν 
ἤδη 
τὰς 
αἰτίας 
τοῦ 
πολέμου, 
τὴν 
δὲ 
πόλιν 
τηλικούτῳ 
μιάσματι 
πεφυρμένην, 
 ἐξ 
οὗ 
δαιμόνιόν 
τι 
μήνιμα 
προσδοκᾶν 
εἰκὸς 
ἦν, 
εἰ 
καὶ 
μὴ 
τὴν 
ἐκ 
Ῥωμαίων 
ἄμυναν, 
ἐπένθουν 
δημοσίᾳ, 
καὶ 
πλήρης 
μὲν 
κατηφείας 
ἦν 
ἡ 
πόλις, 
ἕκαστος 
δὲ 
τῶν 
μετρίων 
ὡς 
αὐτὸς 
ὑπὲρ 
τῶν 
στασιαστῶν 
δίκας 
δώσων 
τετάρακτο. 
καὶ 
γὰρ 
δὴ 
σαββάτῳ 
συνέβη 
πραχθῆναι 
τὸν 
φόνον, 
ἐν 
ᾧ 
διὰ 
τὴν 
θρησκείαν 
καὶ 
τῶν 
ὁσίων 
ἔργων 
ἔχουσιν 
ἐκεχειρίαν. 
Τῆς 
δʼ 
αὐτῆς 
ἡμέρας 
καὶ 
ὥρας 
ὥσπερ 
ἐκ 
δαιμονίου 
προνοίας 
ἀνῄρουν 
Καισαρεῖς 
τοὺς 
παρʼ 
ἑαυτοῖς 
Ἰουδαίους, 
ὡς 
ὑπὸ 
μίαν 
ὥραν 
ἀποσφαγῆναι 
μὲν 
ὑπὲρ 
δισμυρίους, 
κενωθῆναι 
δὲ 
πᾶσαν 
Ἰουδαίων 
τὴν 
Καισάρειαν· 
καὶ 
γὰρ 
τοὺς 
διαφεύγοντας 
ὁ 
Φλῶρος 
συλλαβὼν 
κατῆγεν 
δεσμώτας 
εἰς 
τὰ 
νεώρια. 
πρὸς 
δὲ 
τὴν 
ἐκ 
τῆς 
Καισαρείας 
πληγὴν 
ὅλον 
τὸ 
ἔθνος 
ἐξαγριοῦται, 
καὶ 
διαμερισθέντες 
τάς 
τε 
κώμας 
τῶν 
Σύρων 
καὶ 
τὰς 
προσεχούσας 
ἐπόρθουν 
πόλεις, 
Φιλαδέλφειάν 
τε 
καὶ 
Ἐσεβωνῖτιν 
καὶ 
Γέρασα 
καὶ 
Πέλλαν 
καὶ 
Σκυθόπολιν. 
ἔπειτα 
Γαδάροις 
καὶ 
Ἵππῳ 
καὶ 
τῇ 
Γαυλανίτιδι 
προσπεσόντες 
τὰ 
μὲν 
καταστρεψάμενοι, 
τὰ 
δʼ 
ὑποπρήσαντες 
ἐχώρουν 
ἐπὶ 
Κάδασα 
τὴν 
Τυρίων 
καὶ 
Πτολεμαΐδα 
Γάβαν 
τε 
καὶ 
Καισάρειαν. 
ἀντέσχον 
δὲ 
οὔτε 
Σεβαστὴ 
ταῖς 
ὁρμαῖς 
αὐτῶν 
οὔτε 
Ἀσκάλων, 
ἀλλʼ 
ἐπὶ 
ταύταις 
πυρποληθείσαις 
Ἀνθηδόνα 
καὶ 
Γάζαν 
κατέσκαπτον. 
πολλαὶ 
δὲ 
καθʼ 
ἑκάστην 
τούτων 
τῶν 
πόλεων 
ἀνηρπάζοντο 
κῶμαι, 
καὶ 
τῶν 
ἁλισκομένων 
ἀνδρῶν 
φόνος 
ἦν 
ἄπειρος. 
Οὐ 
μὴν 
οἱ 
Σύροι 
τῶν 
Ἰουδαίων 
ἔλαττον 
πλῆθος 
ἀνῄρουν, 
ἀλλὰ 
καὶ 
αὐτοὶ 
τοὺς 
ἐν 
ταῖς 
πόλεσιν 
λαμβανομένους 
ἀπέσφαττον 
οὐ 
μόνον 
κατὰ 
μῖσος, 
ὡς 
πρότερον, 
ἀλλʼ 
ἤδη 
καὶ 
τὸν 
ἐφʼ 
ἑαυτοῖς 
κίνδυνον 
φθάνοντες. 
δεινὴ 
δὲ 
ὅλην 
τὴν 
Συρίαν 
ἐπεῖχεν 
ταραχή, 
καὶ 
πᾶσα 
πόλις 
εἰς 
δύο 
διῄρητο 
στρατόπεδα, 
σωτηρία 
δὲ 
τοῖς 
ἑτέροις 
ἦν 
τὸ 
τοὺς 
ἑτέρους 
φθάσαι. 
καὶ 
τὰς 
μὲν 
ἡμέρας 
ἐν 
αἵματι 
διῆγον, 
τὰς 
δὲ 
νύκτας 
δέει 
χαλεπωτέρας· 
καὶ 
γὰρ 
ἀπεσκευάσθαι 
τοὺς 
Ἰουδαίους 
δοκοῦντες 
ἕκαστοι 
τοὺς 
ἰουδαΐζοντας 
εἶχον 
ἐν 
ὑποψίᾳ, 
καὶ 
τὸ 
παρʼ 
ἑκάστοις 
ἀμφίβολον 
οὔτε 
ἀνελεῖν 
τις 
προχείρως 
ὑπέμενεν 
καὶ 
μεμιγμένον 
ὡς 
βεβαίως 
ἀλλόφυλον 
ἐφοβεῖτο. 
προεκαλεῖτο 
δὲ 
ἐπὶ 
τὰς 
σφαγὰς 
τῶν 
διαφόρων 
καὶ 
τοὺς 
πάλαι 
πρᾳοτάτους 
πάνυ 
δοκοῦντας 
ἡ 
πλεονεξία· 
τὰς 
γὰρ 
οὐσίας 
τῶν 
ἀναιρεθέντων 
ἀδεῶς 
διήρπαζον 
καὶ 
καθάπερ 
ἐκ 
παρατάξεως 
τὰ 
σκῦλα 
τῶν 
ἀνῃρημένων 
εἰς 
τοὺς 
σφετέρους 
οἴκους 
μετέφερον, 
ἔνδοξός 
τε 
ἦν 
ὁ 
πλεῖστα 
κερδάνας 
ὡς 
κατισχύσας 
πλειόνων. 
ἦν 
δὲ 
ἰδεῖν 
τὰς 
πόλεις 
μεστὰς 
ἀτάφων 
σωμάτων 
καὶ 
νεκροὺς 
ἅμα 
νηπίοις 
γέροντας 
ἐρριμμένους 
γύναιά 
τε 
μηδὲ 
τῆς 
ἐπʼ 
αἰδοῖ 
σκέπης 
μετειληφότα, 
καὶ 
πᾶσαν 
μὲν 
τὴν 
ἐπαρχίαν 
μεστὴν 
ἀδιηγήτων 
συμφορῶν, 
μείζονα 
δὲ 
τῶν 
ἑκάστοτε 
τολμωμένων 
τὴν 
ἐπὶ 
τοῖς 
ἀπειλουμένοις 
ἀνάτασιν. 
Μέχρι 
μὲν 
δὴ 
τούτων 
Ἰουδαίοις 
πρὸς 
τὸ 
ἀλλόφυλον 
ἦσαν 
προσβολαί, 
κατατρέχοντες 
δὲ 
εἰς 
Σκυθόπολιν 
τοὺς 
παρʼ 
ἐκείνοις 
 Ἰουδαίους 
ἐπείρασαν 
πολεμίους· 
ταξάμενοι 
γὰρ 
μετὰ 
τῶν 
Σκυθοπολιτῶν 
καὶ 
τῆς 
ἑαυτῶν 
ἀσφαλείας 
ἐν 
δευτέρῳ 
θέμενοι 
τὴν 
συγγένειαν 
ὁμόσε 
τοῖς 
ὁμοφύλοις 
ἐχώρουν. 
ὑπωπτεύθη 
δʼ 
αὐτῶν 
καὶ 
τὸ 
λίαν 
πρόθυμον· 
οἱ 
γοῦν 
Σκυθοπολῖται 
δείσαντες 
μὴ 
νύκτωρ 
ἐπιχειρήσωσι 
τῇ 
πόλει 
καὶ 
μετὰ 
μεγάλης 
αὐτῶν 
συμφορᾶς 
τοῖς 
οἰκείοις 
ἀπολογήσωνται 
περὶ 
τῆς 
ἀποστάσεως, 
ἐκέλευον 
αὐτούς, 
εἰ 
βούλονται 
τὴν 
ὁμόνοιαν 
βεβαιῶσαι 
καὶ 
τὸ 
πρὸς 
τοὺς 
ἀλλοεθνεῖς 
πιστὸν 
ἐπιδείξασθαι, 
μεταβαίνειν 
ἅμα 
ταῖς 
γενεαῖς 
εἰς 
τὸ 
ἄλσος. 
τῶν 
δὲ 
ποιησάντων 
τὸ 
προσταχθὲν 
χωρὶς 
ὑποψίας. 
δύο 
μὲν 
ἡμέρας 
ἠρέμησαν 
οἱ 
Σκυθοπολῖται 
τὴν 
πίστιν 
αὐτῶν 
δελεάζοντες, 
τῇ 
δὲ 
τρίτῃ 
νυκτὶ 
παρατηρήσαντες 
τοὺς 
μὲν 
ἀφυλάκτους 
οὓς 
δὲ 
κοιμωμένους 
ἅπαντας 
ἀπέσφαξαν 
ὄντας 
τὸν 
ἀριθμὸν 
ὑπὲρ 
μυρίους 
καὶ 
τρισχιλίους, 
τὰς 
δὲ 
κτήσεις 
διήρπασαν 
ἁπάντων. 
Ἄξιον 
δʼ 
ἀφηγήσασθαι 
καὶ 
τὸ 
Σίμωνος 
πάθος, 
ὃς 
υἱὸς 
μὲν 
ἦν 
Σαούλου 
τινὸς 
τῶν 
οὐκ 
ἀσήμων, 
ῥώμῃ 
δὲ 
σώματος 
καὶ 
τόλμῃ 
διαφέρων 
ἐπὶ 
κακῷ 
τῶν 
ὁμοφύλων 
ἀμφοτέροις 
κατεχρήσατο· 
προϊὼν 
γοῦν 
ὁσημέραι 
πολλοὺς 
μὲν 
ἀνῄρει 
τῶν 
πρὸς 
τῇ 
Σκυθοπόλει 
Ἰουδαίων, 
τρεπόμενος 
δὲ 
πολλάκις 
αὐτοὺς 
ἅπαντας 
μόνος 
ἦν 
ῥοπὴ 
τῆς 
παρατάξεως. 
περιέρχεται 
δʼ 
αὐτὸν 
ἀξία 
ποινὴ 
τοῦ 
συγγενικοῦ 
φόνου· 
ἐπεὶ 
γὰρ 
περισχόντες 
οἱ 
Σκυθοπολῖται 
κατηκόντιζον 
αὐτοὺς 
 ἀνὰ 
τὸ 
ἄλσος, 
σπασάμενος 
τὸ 
ξίφος 
ἐπʼ 
οὐδένα 
μὲν 
ὥρμησεν 
τῶν 
πολεμίων, 
καὶ 
γὰρ 
ἑώρα 
τὸ 
πλῆθος 
ἀνήνυτον, 
ἀναβοήσας 
δὲ 
μάλα 
ἐκπαθῶς 
“ἄξιά 
γε 
ὧν 
ἔδρασα 
πάσχω, 
Σκυθοπολῖται, 
καθʼ 
ὑμῶν, 
οἳ 
τοσούτῳ 
φόνῳ 
συγγενῶν 
τὴν 
πρὸς 
αὐτοὺς 
εὔνοιαν 
ἐπιστωσάμεθα. 
τοιγαροῦν 
οἷς 
ἄπιστον 
μὲν 
εὐλόγως 
εὕρηται 
τὸ 
ἀλλόφυλον, 
ἠσέβηται 
δὲ 
[εἰς 
ἔσχατα] 
τὸ 
οἰκεῖον, 
θνήσκωμεν 
ὡς 
ἐναγεῖς 
χερσὶν 
ἰδίαις· 
οὐ 
γὰρ 
πρέπον 
ἐν 
ταῖς 
τῶν 
πολεμίων. 
τὸ 
αὐτὸ 
δʼ 
ἂν 
εἴη 
μοι 
καὶ 
ποινὴ 
τοῦ 
μιάσματος 
ἀξία 
καὶ 
πρὸς 
ἀνδρείαν 
ἔπαινος, 
ἵνα 
μηδεὶς 
τῶν 
ἐχθρῶν 
τὴν 
ἐμὴν 
αὐχήσῃ 
σφαγὴν 
μηδʼ 
ἐπαλαζονεύσηται 
πεσόντι.” 
ταῦτα 
εἰπὼν 
ἐλεοῦσιν 
ἅμα 
καὶ 
τεθυμωμένοις 
ὄμμασιν 
περισκέπτεται 
τὴν 
ἑαυτοῦ 
γενεάν· 
ἦν 
δʼ 
αὐτῷ 
καὶ 
γυνὴ 
καὶ 
τέκνα 
καὶ 
γηραιοὶ 
γονεῖς. 
ὁ 
δὲ 
πρῶτον 
μὲν 
τὸν 
πατέρα 
τῆς 
πολιᾶς 
ἐπισπασάμενος 
διελαύνει 
τῷ 
ξίφει, 
μεθʼ 
ὃν 
οὐκ 
ἄκουσαν 
τὴν 
μητέρα 
κἀπὶ 
τούτοις 
τήν 
τε 
γυναῖκα 
καὶ 
τὰ 
τέκνα, 
μόνον 
οὐχ 
ὑπαπαντῶντος 
ἑκάστου 
τῷ 
ξίφει 
καὶ 
σπεύδοντος 
φθάσαι 
τοὺς 
πολεμίους. 
ὁ 
δὲ 
διελθὼν 
πᾶσαν 
τὴν 
γενεὰν 
καὶ 
περίοπτος 
ἐπιστὰς 
τοῖς 
σώμασιν 
τήν 
τε 
δεξιὰν 
ἀνατείνας, 
ὡς 
μηδένα 
λαθεῖν, 
ὅλον 
εἰς 
τὴν 
ἑαυτοῦ 
σφαγὴν 
ἐβάπτισεν 
τὸ 
ξίφος, 
ἄξιος 
μὲν 
ἐλέους 
νεανίας 
διʼ 
ἀλκὴν 
σώματος 
καὶ 
ψυχῆς 
παράστημα, 
τῆς 
δὲ 
πρὸς 
ἀλλοφύλους 
πίστεως 
ἕνεκεν 
ἀκολούθοις 
πάθεσι 
χρησάμενος. 
Πρὸς 
δὲ 
τὴν 
ἐν 
Σκυθοπόλει 
φθορὰν 
αἱ 
λοιπαὶ 
πόλεις 
ἐπανίσταντο 
τοῖς 
καθʼ 
ἑαυτὴν 
Ἰουδαίοις 
ἑκάστη, 
καὶ 
πεντακοσίους 
μὲν 
ἐπὶ 
δισχιλίοις 
Ἀσκαλωνῖται, 
Πτολεμαεῖς 
δὲ 
δισχιλίους 
ἀνεῖλον 
ἔδησάν 
τʼ 
οὐκ 
ὀλίγους. 
καὶ 
Τύριοι 
συχνοὺς 
μὲν 
διεχειρίσαντο, 
πλείστους 
δʼ 
αὐτῶν 
δεσμώτας 
ἐφρούρουν, 
Ἱππηνοί 
τε 
καὶ 
Γαδαρεῖς 
ὁμοίως 
τοὺς 
μὲν 
θρασυτέρους 
ἀπεσκευάσαντο, 
τοὺς 
δὲ 
φοβεροὺς 
διὰ 
φυλακῆς 
εἶχον, 
αἵ 
τε 
λοιπαὶ 
πόλεις 
τῆς 
Συρίας, 
ὅπως 
ἑκάστη 
πρὸς 
τὸ 
Ἰουδαϊκὸν 
ἢ 
μίσους 
ἢ 
δέους 
εἶχον. 
μόνοι 
δὲ 
Ἀντιοχεῖς 
καὶ 
Σιδώνιοι 
καὶ 
Ἀπαμεῖς 
ἐφείσαντο 
τῶν 
μετοικούντων 
καὶ 
οὔτε 
ἀνελεῖν 
τινας 
Ἰουδαίων 
ὑπέμειναν 
οὔτε 
δῆσαι, 
τάχα 
μὲν 
καὶ 
διὰ 
τὸ 
σφέτερον 
πλῆθος 
ὑπερορῶντες 
αὐτῶν 
πρὸς 
τὰ 
κινήματα, 
τὸ 
πλέον 
δὲ 
ἔμοιγε 
δοκεῖν 
οἴκτῳ 
πρὸς 
οὓς 
οὐδὲν 
ἑώρων 
νεωτερίζοντας. 
Γερασηνοί 
τε 
οὔτε 
εἰς 
τοὺς 
ἐμμείναντας 
ἐπλημμέλησαν 
καὶ 
τοὺς 
ἐξελθεῖν 
ἐθελήσαντας 
προέπεμψαν 
μέχρι 
τῶν 
ὅρων. 
Συνέστη 
δὲ 
καὶ 
κατὰ 
τὴν 
Ἀγρίππα 
βασιλείαν 
ἐπιβουλὴ 
κατὰ 
Ἰουδαίων. 
αὐτὸς 
γὰρ 
ἐπεπόρευτο 
πρὸς 
Κέστιον 
Γάλλον 
εἰς 
Ἀντιόχειαν, 
καταλέλειπτο 
δὲ 
διοικεῖν 
τὰ 
πράγματα 
τούτου 
τῶν 
ἑταίρων 
τις 
τοὔνομα 

Νόαρος, 
Σοαίμῳ 
τῷ 
βασιλεῖ 
προσήκων 
κατὰ 
γένος. 
ἧκον 
δʼ 
ἐκ 
τῆς 
Βαταναίας 
ἑβδομήκοντα 
τὸν 
ἀριθμὸν 
ἄνδρες 
οἱ 
κατὰ 
γένος 
καὶ 
σύνεσιν 
τῶν 
πολιτῶν 
δοκιμώτατοι 
στρατιὰν 
αἰτοῦντες, 
ἵνʼ 
εἴ 
τι 
γένοιτο 
κίνημα 
καὶ 
περὶ 
σφᾶς, 
ἔχοιεν 
ἀξιόχρεω 
φυλακὴν 
κωλύειν 
τοὺς 
ἐπανισταμένους. 
τούτους 
ὁ 
Νόαρος 
ἐκπέμψας 
νύκτωρ 
τῶν 
βασιλικῶν 
τινας 
ὁπλιτῶν 
ἅπαντας 
ἀναιρεῖ, 
τολμήσας 
 μὲν 
τοὖργον 
δίχα 
τῆς 
Ἀγρίππα 
γνώμης, 
διὰ 
δὲ 
φιλαργυρίαν 
ἄμετρον 
εἰς 
τοὺς 
ὁμοφύλους 
ἑλόμενος 
ἀσεβεῖν 
τὴν 
βασιλείαν 
διέφθειρεν· 
διετέλει 
τε 
ὠμῶς 
εἰς 
τὸ 
ἔθνος 
παρανομῶν, 
μέχρι 
πυθόμενος 
Ἀγρίππας 
ἀνελεῖν 
μὲν 
αὐτὸν 
ᾐδέσθη 
διὰ 
Σόαιμον, 
ἔπαυσεν 
δὲ 
τῆς 
ἐπιτροπῆς. 
οἱ 
δὲ 
στασιασταὶ 
καταλαβόμενοί 
τι 
φρούριον, 
ὃ 
καλεῖται 
μὲν 
Κύπρος, 
καθύπερθεν 
δʼ 
ἦν 
Ἱεριχοῦντος, 
τοὺς 
μὲν 
φρουροὺς 
ἀπέσφαξαν, 
τὰ 
δʼ 
ἐρύματα 
κατέρριψαν 
εἰς 
γῆν. 
κατὰ 
δὲ 
τὰς 
αὐτὰς 
ἡμέρας 
καὶ 
τῶν 
ἐν 
Μαχαιροῦντι 
Ἰουδαίων 
τὸ 
πλῆθος 
ἔπειθεν 
τοὺς 
φρουροῦντας 
Ῥωμαίους 
ἐκλείπειν 
τὸ 
φρούριον 
καὶ 
παραδιδόναι 
σφίσιν. 
οἱ 
δὲ 
τὴν 
ἐκ 
βίας 
ἀφαίρεσιν 
εὐλαβηθέντες 
συντίθενται 
πρὸς 
αὐτοὺς 
ἐκχωρήσειν 
ὑπόσπονδοι, 
καὶ 
λαβόντες 
τὰ 
πιστὰ 
παραδιδόασι 
τὸ 
φρούριον, 
ὅπερ 
φυλακῇ 
κρατυνάμενοι 
κατεῖχον 
οἱ 
Μαχαιρῖται. 
Κατὰ 
δὲ 
τὴν 
Ἀλεξάνδρειαν 
ἀεὶ 
μὲν 
ἦν 
στάσις 
πρὸς 
τὸ 
Ἰουδαϊκὸν 
τοῖς 
ἐπιχωρίοις 
ἀφʼ 
οὗ 
χρησάμενος 
προθυμοτάτοις 
κατὰ 
τῶν 
Αἰγυπτίων 
Ἰουδαίοις 
Ἀλέξανδρος 
γέρας 
τῆς 
συμμαχίας 
ἔδωκεν 
τὸ 
μετοικεῖν 
κατὰ 
τὴν 
πόλιν 
ἐξ 
ἴσου † 
μοίρας 
πρὸς 
τοὺς 
Ἕλληνας. 
διέμεινεν 
δʼ 
αὐτοῖς 
ἡ 
τιμὴ 
καὶ 
παρὰ 
τῶν 
διαδόχων, 
οἳ 
καὶ 
τόπον 
ἴδιον 
αὐτοῖς 
ἀφώρισαν, 
ὅπως 
καθαρωτέραν 
ἔχοιεν 
τὴν 
δίαιταν 
ἧττον 
ἐπιμισγομένων 
τῶν 
ἀλλοφύλων, 
καὶ 
χρηματίζειν 
ἐπέτρεψαν 
Μακεδόνας, 
ἐπεί 
τε 
Ῥωμαῖοι 
κατεκτήσαντο 
τὴν 
Αἴγυπτον, 
οὔτε 
Καῖσαρ 
ὁ 
πρῶτος 
οὔτε 
τῶν 
μετʼ 
αὐτόν 
τις 
ὑπέμεινεν 
τὰς 
ἀπʼ 
Ἀλεξάνδρου 
τιμὰς 
Ἰουδαίων 
ἐλαττῶσαι. 
συμβολαὶ 
δʼ 
ἦσαν 
αὐτῶν 
ἀδιάλειπτοι 
πρὸς 
τοὺς 
Ἕλληνας, 
καὶ 
τῶν 
ἡγεμόνων 
πολλοὺς 
ὁσημέραι 
παρʼ 
ἀμφοῖν 
κολαζόντων 
ἡ 
στάσις 
μᾶλλον 
παρωξύνετο. 
τότε 
δʼ 
ὡς 
καὶ 
παρὰ 
τοῖς 
ἄλλοις 
ἐτετάρακτο, 
μᾶλλον 
ἐξήφθη 
τὰ 
παρʼ 
ἐκείνοις. 
καὶ 
δὴ 
τῶν 
Ἀλεξανδρέων 
ἐκκλησιαζόντων 
περὶ 
ἧς 
ἔμελλον 
ἐκπέμπειν 
πρεσβείας 
ἐπὶ 
Νέρωνα 
συνερρύησαν 
μὲν 
εἰς 
τὸ 
ἀμφιθέατρον 
ἅμα 
τοῖς 
Ἕλλησιν 
συχνοὶ 
Ἰουδαίων, 
κατιδόντες 
δὲ 
αὐτοὺς 
οἱ 
διάφοροι 
παραχρῆμα 
ἀνεβόων 
πολεμίους 
καὶ 
κατασκόπους 
λέγοντες· 
ἔπειτα 
ἀναπηδήσαντες 
ἐπέβαλλον 
τὰς 
χεῖρας 
αὐτοῖς. 
οἱ 
μὲν 
οὖν 
λοιποὶ 
φεύγοντες 
διεσπάρησαν, 
τρεῖς 
δὲ 
ἄνδρας 
συλλαβόντες 
ἔσυρον 
ὡς 
ζῶντας 
καταφλέξοντες. 
ἤρθη 
δὲ 
πᾶν 
τὸ 
Ἰουδαϊκὸν 
ἐπὶ 
τὴν 
ἄμυναν, 
καὶ 
τὸ 
μὲν 
πρῶτον 
λίθοις 
τοὺς 
Ἕλληνας 
ἔβαλλον, 
αὖθις 
δὲ 
λαμπάδας 
ἁρπασάμενοι 
πρὸς 
τὸ 
ἀμφιθέατρον 
ὥρμησαν 
ἀπειλοῦντες 
ἐν 
αὐτῷ 
καταφλέξειν 
τὸν 
δῆμον 
αὔτανδρον. 
κἂν 
ἔφθησαν 
τοῦτο 
δράσαντες, 
εἰ 
μὴ 
τοὺς 
θυμοὺς 
αὐτῶν 
ἀνέκοψεν 
Τιβέριος 
Ἀλέξανδρος 
ὁ 
τῆς 
πόλεως 
ἡγεμών. 
οὐ 
μὴν 
οὗτός 
γε 
ἀπὸ 
τῶν 
ὅπλων 
ἤρξατο 
σωφρονίζειν, 
ἀλλʼ 
ὑποπέμψας 
τοὺς 
γνωρίμους 
αὐτοῖς 
παύσασθαι 
παρεκάλει 
καὶ 
μὴ 
καθʼ 
ἑαυτῶν 
ἐρεθίζειν 
τὸ 
Ῥωμαίων 
στράτευμα. 
καταχλευάζοντες 
δὲ 
τῆς 
παρακλήσεως 
οἱ 
στασιώδεις 
ἐβλασφήμουν 
τὸν 
Τιβέριον. 
Κἀκεῖνος 
συνιδὼν 
ὡς 
χωρὶς 
μεγάλης 
συμφορᾶς 
οὐκ 
ἂν 
παύσαιντο 
νεωτερίζοντες, 
ἐπαφίησιν 
αὐτοῖς 
τὰ 
κατὰ 
τὴν 
πόλιν 
Ῥωμαίων 
δύο 
τάγματα 
καὶ 
σὺν 
αὐτοῖς 
δισχιλίους 
στρατιώτας 
κατὰ 
τύχην 
παρόντας 
εἰς 
τὸν 
Ἰουδαίων 
ὄλεθρον 
ἐκ 
Λιβύης· 
ἐπέτρεψεν 
δὲ 
οὐ 
μόνον 
ἀναιρεῖν, 
ἀλλὰ 
καὶ 
τὰς 
κτήσεις 
αὐτῶν 
διαρπάζειν 
καὶ 
τὰς 
οἰκίας 
καταφλέγειν. 
οἱ 
δʼ 
ὁρμήσαντες 
εἰς 
τὸ 
καλούμενον 
Δέλτα, 
συνῴκιστο 
γὰρ 
ἐκεῖ 
τὸ 
Ἰουδαϊκόν, 
ἐτέλουν 
τὰς 
ἐντολάς, 
οὐ 
μὴν 
ἀναιμωτί· 
συστραφέντες 
γὰρ 
οἱ 
Ἰουδαῖοι 
καὶ 
τοὺς 
ἄμεινον 
ὡπλισμένους 
ἑαυτῶν 
προταξάμενοι 
μέχρι 
πλείστου 
μὲν 
ἀντέσχον, 
ἅπαξ 
δʼ 
ἐγκλίναντες 
ἀνέδην 
διεφθείροντο. 
καὶ 
παντοῖος 
ἦν 
αὐτῶν 
ὄλεθρος, 
τῶν 
μὲν 
ἐν 
τῷ 
πεδίῳ 
καταλαμβανομένων, 
τῶν 
δʼ 
εἰς 
τὰς 
οἰκίας 
συνωθουμένων. 
ὑπεπίμπρασαν 
δὲ 
καὶ 
ταύτας 
οἱ 
Ῥωμαῖοι 
προδιαρπάζοντες 
τὰ 
ἔνδον, 
καὶ 
οὔτε 
νηπίων 
ἔλεος 
αὐτοὺς 
οὔτε 
αἰδὼς 
εἰσῄει 
γερόντων, 
ἀλλὰ 
διὰ 
πάσης 
ἡλικίας 
ἐχώρουν 
κτείνοντες, 
ὡς 
ἐπικλυσθῆναι 
μὲν 
αἵματι 
πάντα 
τὸν 
χῶρον, 
πέντε 
δὲ 
μυριάδες 
ἐσωρεύθησαν 
νεκρῶν, 
περιελείφθη 
δʼ 
ἂν 
οὐδὲ 
τὸ 
λοιπόν, 
εἰ 
μὴ 
πρὸς 
ἱκετηρίας 
ἐτράποντο. 
κατοικτείρας 
δʼ 
αὐτοὺς 
Ἀλέξανδρος 
ἀναχωρεῖν 
τοὺς 
Ῥωμαίους 
ἐκέλευσεν. 
οἱ 
μὲν 
οὖν 
ἐξ 
ἔθους 
τὸ 
πειθήνιον 
ἔχοντες 
ἅμα 
νεύματι 
τοῦ 
φονεύειν 
ἐπαύσαντο, 
τὸ 
δημοτικὸν 
δὲ 
τῶν 
Ἀλεξανδρέων 
διʼ 
ὑπερβολὴν 
μίσους 
δυσανάκλητον 
ἦν 
καὶ 
μόλις 
ἀπεσπᾶτο 
τῶν 
σωμάτων. 
Τοιοῦτον 
μὲν 
τὸ 
κατὰ 
τὴν 
Ἀλεξάνδρειαν 
πάθος 
συνηνέχθη· 
Κεστίῳ 
δὲ 
οὐκέτι 
ἠρεμεῖν 
ἐδόκει 
πανταχοῦ 
τῶν 
Ἰουδαίων 
ἐκπεπολεμωμένων. 
ἀναλαβὼν 
δὲ 
ἀπὸ 
τῆς 
Ἀντιοχείας 
τὸ 
μὲν 
δωδέκατον 
τάγμα 
πλῆρες, 
ἀπὸ 
δὲ 
τῶν 
λοιπῶν 
ἀνὰ 
δισχιλίους 
ἐπιλέκτους, 
πεζῶν 
τε 
ἓξ 
σπείρας 
καὶ 
τέσσαρας 
ἴλας 
ἱππέων, 
πρὸς 
αἷς 
τὰς 
παρὰ 
τῶν 
βασιλέων 
συμμαχίας, 
Ἀντιόχου 
μὲν 
δισχιλίους 
ἱππεῖς 
καὶ 
πεζοὺς 
τρισχιλίους 
τοξότας 
πάντας, 
Ἀγρίππα 
δὲ 
πεζοὺς 
μὲν 
τοὺς 
ἴσους 
ἱππεῖς 
δὲ 
δισχιλίων 
ἐλάττους, 
εἵπετο 
δὲ 
καὶ 
Σόαιμος 
μετὰ 
τετρακισχιλίων, 
ὧν 
ἦσαν 
ἱππεῖς 
ἡ 
τρίτη 
μοῖρα 
καὶ 
τὸ 
πλέον 
 τοξόται, 
προῆλθεν 
εἰς 
Πτολεμαΐδα. 
πλεῖστοι 
δὲ 
κἀκ 

τῶν 
πόλεων 
ἐπίκουροι 
συνελέγησαν, 
ἐμπειρίᾳ 
μὲν 
ἡττώμενοι 
τῶν 
στρατιωτῶν, 
ταῖς 
δὲ 
προθυμίαις 
καὶ 
τῷ 
κατὰ 
Ἰουδαίων 
μίσει 
τὸ 
λεῖπον 
ἐν 
ταῖς 
ἐπιστήμαις 
ἀντιπληροῦντες. 
παρῆν 
δὲ 
καὶ 
αὐτὸς 
Ἀγρίππας 
Κεστίῳ 
τῆς 
τε 
ὁδοῦ 
καὶ 
τῶν 
συμφερόντων 
ἐξηγούμενος. 
ἀναλαβὼν 
δὲ 
μέρος 
τῆς 
δυνάμεως 
Κέστιος 
ὥρμησεν 
ἐπὶ 
πόλιν 
καρτερὰν 
τῆς 
Γαλιλαίας 
Χαβουλών, 
ἣ 
καλεῖται 
ἀνδρῶν, 
διορίζει 
δὲ 
ἀπὸ 
τοῦ 
ἔθνους 
τὴν 
Πτολεμαΐδα. 
καὶ 
καταλαβὼν 
αὐτὴν 
ἔρημον 
μὲν 
ἀνδρῶν, 
ἀναπεφεύγει 
γὰρ 
τὸ 
πλῆθος 
εἰς 
τὰ 
ὄρη, 
πλήρη 
δὲ 
παντοίων 
κτημάτων, 
τὰ 
μὲν 
ἐφῆκεν 
τοῖς 
στρατιώταις 
διαρπάζειν, 
τὸ 
δὲ 
ἄστυ 
καίτοι 
θαυμάσας 
τοῦ 
κάλλους 
ἔχον 
τὰς 
οἰκίας 
ὁμοίως 
ταῖς 
ἐν 
Τύρῳ 
καὶ 
Σιδῶνι 
καὶ 
Βηρυτῷ 
δεδομημένας, 
ἐνέπρησεν. 
ἔπειτα 
τὴν 
χώραν 
καταδραμὼν 
καὶ 
διαρπάσας 
μὲν 
πᾶν 
τὸ 
προσπῖπτον 
καταφλέξας 
δὲ 
τὰς 
πέριξ 
κώμας 
ὑπέστρεψεν 
εἰς 
τὴν 
Πτολεμαΐδα. 
πρὸς 
δὲ 
ταῖς 
ἁρπαγαῖς 
ἔτι 
τῶν 
Σύρων 
ὄντων 
καὶ 
τὸ 
πλέον 
Βηρυτίων 
ἀναθαρσήσαντες 
οἱ 
Ἰουδαῖοι, 
καὶ 
γὰρ 
ἀποκεχωρηκότα 
συνίεσαν 
Κέστιον, 
τοῖς 
ἀπολειφθεῖσιν 
ἀδοκήτως 
ἐπέπεσον 
καὶ 
περὶ 
δισχιλίους 
αὐτῶν 
διέφθειραν. 
Ὁ 
δὲ 
Κέστιος 
ἀναζεύξας 
ἀπὸ 
τῆς 
Πτολεμαΐδος 
αὐτὸς 
μὲν 
εἰς 
Καισάρειαν 
ἀφικνεῖται, 
μοῖραν 
δὲ 
τῆς 
στρατιᾶς 
προέπεμψεν 
εἰς 
Ἰόππην, 
προστάξας, 
εἰ 
μὲν 
καταλαβέσθαι 
δυνηθεῖεν 
τὴν 
πόλιν, 
φρουρεῖν, 
εἰ 
δὲ 
προαίσθοιντο 
τὴν 
ἔφοδον, 
περιμένειν 
αὐτόν 
τε 
καὶ 
τὴν 
ἄλλην 
δύναμιν. 
τῶν 
δὲ 
οἱ 
μὲν 
κατὰ 
θάλασσαν 
οἱ 
δὲ 
κατὰ 
γῆν 
ἐπειχθέντες 
ἀμφοτέρωθεν 
αἱροῦσιν 
τὴν 
πόλιν 
ῥᾳδίως· 
καὶ 
μηδὲ 
 φυγεῖν 
φθασάντων 
τῶν 
οἰκητόρων, 
οὐχ 
ὅπως 
παρασκευάσασθαι 
πρὸς 
μάχην, 
ἐμπεσόντες 
ἅπαντας 
ἀνεῖλον 
σὺν 
ταῖς 
γενεαῖς 
καὶ 
τὴν 
πόλιν 
διαρπάσαντες 
ἐνέπρησαν· 
ὁ 
δὲ 
ἀριθμὸς 
τῶν 
φονευθέντων 
τετρακόσιοι 
πρὸς 
ὀκτακισχιλίοις. 
ὁμοίως 
δὲ 
καὶ 
εἰς 
τὴν 
ὅμορον 
τῆς 
Καισαρείας 
Ναρβατηνὴν 
τοπαρχίαν 
ἔπεμψεν 
συχνοὺς 
τῶν 
ἱππέων, 
οἳ 
τήν 
τε 
γῆν 
ἔτεμον 
καὶ 
πολὺ 
πλῆθος 
διέφθειραν 
τῶν 
ἐπιχωρίων 
τάς 
τε 
κτήσεις 
διήρπασαν 
καὶ 
τὰς 
κώμας 
κατέφλεξαν. 
Εἰς 
δὲ 
τὴν 
Γαλιλαίαν 
ἀπέστειλεν 
Καισέννιον 
Γάλλον 
ἡγεμόνα 
τοῦ 
δωδεκάτου 
τάγματος 
παραδοὺς 
δύναμιν 
ὅσην 
ἀρκέσειν 
πρὸς 
τὸ 
ἔθνος 
ὑπελάμβανεν. 
τοῦτον 
ἡ 
καρτερωτάτη 
τῆς 
Γαλιλαίας 
πόλις 
Σέπφωρις 
μετʼ 
εὐφημίας 
δέχεται, 
καὶ 
πρὸς 
τὴν 
ταύτης 
εὐβουλίαν 
αἱ 
λοιπαὶ 
πόλεις 
ἠρέμουν. 
τὸ 
δὲ 
στασιῶδες 
καὶ 
λῃστρικὸν 
πᾶν 
ἔφυγεν 
εἰς 
τὸ 
μεσαίτατον 
τῆς 
Γαλιλαίας 
ὄρος, 
ὃ 
κεῖται 
μὲν 
ἀντικρὺ 
τῆς 
Σεπφώρεως, 
καλεῖται 
δὲ 
Ἀσαμών. 
τούτοις 
ὁ 
Γάλλος 
ἐπῆγε 
τὴν 
δύναμιν. 
οἱ 
δὲ 
ἕως 
μὲν 
ἦσαν 
ὑπερδέξιοι, 
ῥᾳδίως 
τοὺς 
Ῥωμαίους 
ἠμύναντο 
προσιόντας 
καὶ 
πρὸς 
διακοσίους 
αὐτῶν 
ἀνεῖλον, 
περιελθόντων 
δὲ 
καὶ 
γενομένων 
ἐν 
τοῖς 
ὑψηλοτέροις 
ἡττῶντο 
ταχέως, 
καὶ 
οὔτε 
γυμνῆτες 
ὁπλίτας 
συστάδην 
ἔφερον 
οὔτε 
ἐν 
τῇ 
τροπῇ 
τοὺς 
ἱππεῖς 
ἐξέφευγον, 
ὥστε 
ὀλίγους 
μὲν 
ἐν 
ταῖς 
δυσχωρίαις 
διαλαθεῖν, 
ἀναιρεθῆναι 
δὲ 
ὑπὲρ 
δισχιλίους. 
Γάλλος 
μὲν 
οὖν 
ὡς 
οὐδὲν 
ἔτι 
ἑώρα 
κατὰ 
τὴν 
Γαλιλαίαν 
νεωτεριζόμενον, 
ὑπέστρεφεν 
μετὰ 
τῆς 
στρατιᾶς 
εἰς 
Καισάρειαν· 
Κέστιος 
δὲ 
μετὰ 
πάσης 
τῆς 
δυνάμεως 
ἀναζεύξας 
ἐνέβαλεν 
εἰς 
Ἀντιπατρίδα, 
καὶ 
πυθόμενος 
ἔν 
τινι 
πύργῳ 
Ἀφεκοῦ 
καλουμένῳ 
συνηθροῖσθαι 
Ἰουδαίων 
δύναμιν 
οὐκ 
ὀλίγην 
προέπεμπεν 
τοὺς 
συμβαλοῦντας. 
οἱ 
δὲ 
πρὶν 
εἰς 
χεῖρας 
ἐλθεῖν 
δέει 
τοὺς 
Ἰουδαίους 
διεσκέδασαν, 
ἐπελθόντες 
δὲ 
ἔρημον 
τὸ 
στρατόπεδον 
καὶ 
τὰς 
πέριξ 
κώμας 
ἐνέπρησαν. 
ἀπὸ 
δὲ 
τῆς 
Ἀντιπατρίδος 
Κέστιος 
εἰς 
Λύδδα 
προελθὼν 
κενὴν 
ἀνδρῶν 
τὴν 
πόλιν 
καταλαμβάνει· 
διὰ 
γὰρ 
τὴν 
τῆς 
σκηνοπηγίας 
ἑορτὴν 
ἀναβεβήκει 
πᾶν 
τὸ 
πλῆθος 
εἰς 
Ἱεροσόλυμα. 
πεντήκοντα 
δὲ 
τῶν 
παραφανέντων 
διαφθείρας 
καὶ 
τὸ 
ἄστυ 
κατακαύσας 
ἐχώρει 
πρόσω, 
καὶ 
διὰ 
Βαιθώρων 
ἀναβὰς 
στρατοπεδεύεται 
κατά 
τινα 
χῶρον 
Γαβαὼ 
καλούμενον, 
ἀπέχοντα 
τῶν 
Ἱεροσολύμων 
πεντήκοντα 
σταδίους. 
Οἱ 
δὲ 
Ἰουδαῖοι 
κατιδόντες 
ἤδη 
πλησιάζοντα 
τῇ 
μητροπόλει 
τὸν 
πόλεμον, 
ἀφέμενοι 
τὴν 
ἑορτὴν 
ἐχώρουν 
ἐπὶ 
τὰ 
ὅπλα, 
καὶ 
μέγα 
τῷ 
πλήθει 
θαρροῦντες 
ἄτακτοι 
μετὰ 
κραυγῆς 
ἐξεπήδων 
ἐπὶ 
τὴν 
μάχην 
μηδὲ 
τῆς 
ἀργῆς 
ἑβδομάδος 
ἔννοιαν 
λαβόντες· 
ἦν 
γὰρ 
δὴ 
τὸ 
μάλιστα 
παρʼ 
αὐτοῖς 
θρησκευόμενον 
σάββατον. 
ὁ 
δʼ 
ἐκσείσας 
αὐτοὺς 
τῆς 
εὐσεβείας 
θυμὸς 
ἐποίησεν 
πλεονεκτῆσαι 
καὶ 
κατὰ 
τὴν 
μάχην· 
μετὰ 
τοσαύτης 
γοῦν 
ὁρμῆς 
τοῖς 
Ῥωμαίοις 
προσέπεσον, 
ὡς 
διαρρῆξαι 
τὰς 
τάξεις 
αὐτῶν 
καὶ 
διὰ 
μέσων 
χωρεῖν 
ἀναιροῦντας. 
εἰ 
δὲ 
μὴ 
τῷ 
χαλασθέντι 
τῆς 
φάλαγγος 
οἵ 
τε 
ἱππεῖς 
ἐκπεριελθόντες 
ἐπήμυναν 
καὶ 
τοῦ 
πεζοῦ 
τὸ 
μὴ 
σφόδρα 
κάμνον, 
κἂν 
ἐκινδύνευσεν 
ὅλῃ 
τῇ 
δυνάμει 
Κέστιος. 
ἀπέθανον 
δὲ 
Ῥωμαίων 
πεντακόσιοι 
δεκαπέντε· 
τούτων 
ἦσαν 
οἱ 
τετρακόσιοι 
πεζοί, 
τὸ 
δὲ 
λοιπὸν 
ἱππεῖς· 
τῶν 
δὲ 
Ἰουδαίων 
δύο 
πρὸς 
τοῖς 
εἴκοσι. 
γενναιότατοι 
δʼ 
αὐτῶν 
ἔδοξαν 
οἱ 
Μονοβάζου 
τοῦ 
τῆς 
Ἀδιαβηνῆς 
βασιλέως 
συγγενεῖς, 
Μονόβαζός 
τε 
καὶ 
Κενεδαῖος, 
μεθʼ 
οὓς 
ὁ 
Περαΐτης 
Νίγερ 
καὶ 
Σίλας 
ὁ 
Βαβυλώνιος 
αὐτομολήσας 
εἰς 
τοὺς 
Ἰουδαίους 
ἀπʼ 
Ἀγρίππα 
τοῦ 
βασιλέως· 
ἐστρατεύετο 
γὰρ 
παρʼ 
αὐτῷ. 
κατὰ 
πρόσωπον 
μὲν 
οὖν 
ἀνακοπέντες 
Ἰουδαῖοι 
πρὸς 
τὴν 
πόλιν 
ὑπέστρεφον, 
κατόπιν 
δὲ 
τοῖς 
Ῥωμαίοις 
ἐπὶ 
τὴν 
Βεθώραν 
ἀνιοῦσιν 
προσπεσὼν 
ὁ 
τοῦ 
Γιώρα 
Σίμων 
πολὺ 
τῆς 
οὐραγίας 
ἐσπάραξεν 
καὶ 
συχνὰ 
τῶν 
σκευοφόρων 
ἀποσπάσας 
ἤγαγεν 
εἰς 
τὴν 
πόλιν. 
μένοντος 
δὲ 
τοῦ 
Κεστίου 
κατὰ 
χώραν 
τρισὶν 
ἡμέραις 
οἱ 
Ἰουδαῖοι 
τὰ 
μετέωρα 
κατειληφότες 
ἐπετήρουν 
τὰς 
παρόδους 
δῆλοί 
τε 
ἦσαν 
οὐκ 
ἠρεμήσοντες 
ἀρξαμένων 
τῶν 
Ῥωμαίων 
ὁδεύειν. 
Ἔνθα 
δὴ 
κατιδὼν 
Ἀγρίππας 
οὐδὲ 
τὰ 
Ῥωμαίων 
ἀκίνδυνα 
πλήθους 
ἀπείρου 
πολεμίων 
τὰ 
ὄρη 
περισχόντος 
ἔκρινεν 
ἀποπειραθῆναι 
τῶν 
Ἰουδαίων 
λόγοις· 
ἢ 
γὰρ 
πάντας 
πείσειν 
καταθέσθαι 
τὸν 
πόλεμον 
ἢ 
τῶν 
ἐναντιωθέντων 
ἀποστήσειν 
τὸ 
μὴ 
συμφρονοῦν. 
ἔπεμψεν 
οὖν 
τῶν 
παρʼ 
ἑαυτῷ 
τοὺς 
μάλιστα 
γνωρίμους 
ἐκείνοις 
Βόρκιόν 
τε 
καὶ 
Φοῖβον, 
δεξιάς 
τε 
παρὰ 
Κεστίου 
καὶ 
συγγνώμην 
παρὰ 
Ῥωμαίοις 
ἀσφαλῆ 
περὶ 
τῶν 
ἡμαρτημένων 
ὑπισχνούμενος, 
εἰ 
τὰ 
ὅπλα 
ῥίψαντες 
πρὸς 
αὐτοὺς 
μεταβάλοιντο. 
δείσαντες 
δὲ 
οἱ 
στασιασταὶ 
μὴ 
πᾶν 
τὸ 
πλῆθος 
ἀδείας 
ἐλπίδι 
πρὸς 
τὸν 
Ἀγρίππαν 
μεταβάληται, 
τοὺς 
ἀπʼ 
αὐτοῦ 
πρεσβεύοντας 
ὥρμησαν 
ἀνελεῖν. 
καὶ 
πρὶν 
ἢ 
φθέγξασθαι 
τὸν 
μὲν 
Φοῖβον 
διέφθειραν, 
ὁ 
δὲ 
Βόρκιος 
τρωθεὶς 
ἔφθη 
διαφυγεῖν· 
τοῦ 
δήμου 
δὲ 
τοὺς 
ἀγανακτήσαντας 
λίθοις 
καὶ 
ξύλοις 
παίοντες 
εἰς 
τὸ 
ἄστυ 
συνήλασαν. 
Κέστιος 
δὲ 
τὴν 
πρὸς 
ἀλλήλους 
αὐτῶν 
ταραχὴν 
εὔκαιρον 
ἰδὼν 
 εἰς 
ἐπίθεσιν 
ἅπασαν 
ἐπῆγεν 
τὴν 
δύναμιν 
καὶ 
τραπέντας 
μέχρι 
Ἱεροσολύμων 
κατεδίωξεν. 
στρατοπεδευσάμενος 
δὲ 
ἐπὶ 
τοῦ 
καλουμένου 
Σκοποῦ, 
διέχει 
δʼ 
οὗτος 
ἑπτὰ 
τῆς 
πόλεως 
σταδίους, 
τρισὶ 
μὲν 
ἡμέραις 
οὐκ 
ἐπεχείρει 
τῇ 
πόλει 
τάχα 
τι 
παρὰ 
τῶν 
ἔνδον 
ἐνδοθήσεσθαι 
προσδοκῶν, 
εἰς 
δὲ 
τὰς 
πέριξ 
κώμας 
ἐφʼ 
ἁρπαγὴν 
σίτου 
πολλοὺς 
διαφῆκεν 
τῶν 
στρατιωτῶν· 
τῇ 
τετάρτῃ 
δέ, 
ἥτις 
ἦν 
τριακὰς 
Ὑπερβερεταίου 
μηνός, 
διατάξας 
τὴν 
στρατιὰν 
εἰσῆγεν 
εἰς 
τὴν 
πόλιν. 
ὁ 
μὲν 
οὖν 
δῆμος 
ὑπὸ 
τοῖς 
στασιασταῖς 
ἔμφρουρος 
ἦν, 
οἱ 
δὲ 
στασιασταὶ 
τὴν 
εὐταξίαν 
τῶν 
Ῥωμαίων 
καταπλαγέντες 
τῶν 
μὲν 
ἔξω 
τῆς 
πόλεως 
μερῶν 
εἶκον, 
εἰς 
δὲ 
τὴν 
ἐνδοτέρω 
καὶ 
τὸ 
ἱερὸν 
ἀνεχώρουν. 
Κέστιος 
δὲ 
παρελθὼν 
ὑποπίμπρησιν 
τήν 
τε 
Βεθεζὰν 
προσαγορευομένην 
καὶ 
τὴν 
Καινόπολιν 
καὶ 
τὸ 
καλούμενον 
Δοκῶν 
ἀγοράν, 
ἔπειτα 
πρὸς 
τὴν 
ἄνω 
πόλιν 
ἐλθὼν 
ἀντικρὺ 
τῆς 
βασιλικῆς 
αὐλῆς 
ἐστρατοπεδεύετο. 
κἂν 
εἴπερ 
ἠθέλησεν 
κατʼ 
αὐτὴν 
ἐκείνην 
τὴν 
ὥραν 
ἐντὸς 
τῶν 
τειχέων 
βιάσασθαι, 
παραυτίκα 
τὴν 
πόλιν 
ἔσχεν 
καὶ 
τὸν 
πόλεμον 
συνέβη 
καταλελύσθαι· 
ἀλλὰ 
γὰρ 
ὅ 
τε 
στρατοπεδάρχης 
Τυράννιος 
Πρῖσκος 
καὶ 
τῶν 
ἱππάρχων 
οἱ 
πλεῖστοι 
χρήμασιν 
ὑπὸ 
Φλώρου 
δεκασθέντες 
ἀπέστρεψαν 
αὐτὸν 
τῆς 
ἐπιχειρήσεως. 
καὶ 
παρὰ 
τὴν 
αἰτίαν 
ταύτην 
ὅ 
τε 
πόλεμος 
ἐπὶ 
τοσοῦτον 
μῆκος 
προύβη 
καὶ 
ἀνηκέστων 
Ἰουδαίους 
συμφορῶν 
ἀναπλησθῆναι 
συνέπεσεν. 
Ἐν 
δὲ 
τούτῳ 
πολλοὶ 
τῶν 
γνωρίμων 
δημοτῶν 
Ἀνάνῳ 
τῷ 
Ἰωνάθου 
παιδὶ 
πεισθέντες 
ἐκάλουν 
τὸν 
Κέστιον 
ὡς 
ἀνοίξοντες 
 αὐτῷ 
τὰς 
πύλας. 
ὁ 
δὲ 
καὶ 
πρὸς 
ὀργὴν 
ὑπεριδὼν 
καὶ 
μὴ 
πάνυ 
πιστεύσας 
διεμέλλησεν, 
ἕως 
οἱ 
στασιασταὶ 
τὴν 
προδοσίαν 
αἰσθόμενοι 
τοὺς 
μὲν 
περὶ 
τὸν 
Ἄνανον 
ἀπὸ 
τοῦ 
τείχους 
κατέβαλον 
καὶ 
λίθοις 
παίοντες 
συνήλασαν 
εἰς 
τὰς 
οἰκίας, 
αὐτοὶ 
δὲ 
διαστάντες 
ἀπὸ 
τῶν 
πύργων 
τοὺς 
ἀποπειρωμένους 
τοῦ 
τείχους 
ἔβαλλον. 
πέντε 
μὲν 
οὖν 
ἡμέραις 
πάντοθεν 
ἐπιχειροῦσιν 
τοῖς 
Ῥωμαίοις 
ἀμήχανος 
ἦν 
ἡ 
προσβολή, 
τῇ 
δʼ 
ἐπιούσῃ 
ἀναλαβὼν 
ὁ 
Κέστιος 
τῶν 
τε 
ἐπιλέκτων 
συχνοὺς 
καὶ 
τοὺς 
τοξότας 
κατὰ 
τὸ 
προσάρκτιον 
ἐπεχείρει 
κλίμα 
τῷ 
ἱερῷ. 
Ἰουδαῖοι 
δὲ 
ἀπὸ 
τῆς 
στοᾶς 
εἶργον, 
καὶ 
πολλάκις 
μὲν 
ἀπεκρούσαντο 
τοὺς 
τῷ 
τείχει 
προσελθόντας, 
τέλος 
δὲ 
τῷ 
πλήθει 
τῶν 
βελῶν 
ἀνακοπέντες 
ὑπεχώρησαν. 
τῶν 
δὲ 
Ῥωμαίων 
οἱ 
πρῶτοι 
τοὺς 
θυρεοὺς 
ἐξερείσαντες 
εἰς 
τὸ 
τεῖχος 
καὶ 
κατὰ 
τούτων 
οἱ 
κατόπιν 
ἄλλους 
οἵ 
τε 
ἑξῆς 
ὁμοίως 
τὴν 
καλουμένην 
παρʼ 
αὐτοῖς 
χελώνην 
ἐφράξαντο, 
καθʼ 
ἧς 
τὰ 
βέλη 
φερόμενα 
περιωλίσθανεν 
ἄπρακτα, 
μηδὲν 
δὲ 
οἱ 
στρατιῶται 
κακούμενοι 
τὸ 
τεῖχος 
ὑπέσυρον 
καὶ 
τοῦ 
ἱεροῦ 
τὴν 
πύλην 
ὑποπιμπράναι 
παρεσκευάζοντο. 
Δεινὴ 
δὲ 
τοὺς 
στασιαστὰς 
ἔκπληξις 
κατέλαβεν· 
ἤδη 
δὲ 
πολλοὶ 
διεδίδρασκον 
ἀπὸ 
τῆς 
πόλεως 
ὡς 
ἁλωσομένης 
αὐτίκα. 
τὸν 
δὲ 
δῆμον 
ἐπὶ 
τούτοις 
συνέβαινεν 
θαρρεῖν, 
καὶ 
καθὸ 
παρείκοιεν 
οἱ 
πονηροί, 
προσῄεσαν 
αὐτοὶ 
τὰς 
πύλας 
ἀνοίξοντες 
καὶ 
δεξόμενοι 
τὸν 
Κέστιον 
ὡς 
εὐεργέτην. 
ὃς 
εἰ 
βραχὺ 
τῇ 
πολιορκίᾳ 
προσελιπάρησεν, 
κἂν 
εὐθέως 
τὴν 
πόλιν 
παρέλαβεν· 
ἀλλʼ 
οἶμαι 
διὰ 
τοὺς 
πονηροὺς 
ἀπεστραμμένος 
ὁ 
θεὸς 
ἤδη 
καὶ 
τὰ 
ἅγια 
τέλος 
λαβεῖν 
ἐπʼ 
ἐκείνης 
τῆς 
ἡμέρας 
ἐκώλυσεν 
τὸν 
πόλεμον. 
Ὁ 
γοῦν 
Κέστιος 
οὔτε 
τὴν 
τῶν 
πολιορκουμένων 
ἀπόγνωσιν 
οὔτε 
τοῦ 
δήμου 
τὸ 
φρόνημα 
συνιδὼν 
ἐξαίφνης 
ἀνεκάλεσεν 
τοὺς 
στρατιώτας 
καὶ 
καταγνοὺς 
ἐπʼ 
οὐδεμιᾷ 
πληγῇ 
τῶν 
ἐλπίδων 
παραλογώτατα 
ἀπὸ 
τῆς 
πόλεως 
ἀνέζευξεν. 
πρὸς 
δὲ 
τὴν 
ἀδόκητον 
αὐτοῦ 
τροπὴν 
ἀναθαρσήσαντες 
οἱ 
λῃσταὶ 
κατὰ 
τῶν 
ὑστάτων 
ἐπεξέδραμον 
καὶ 
συχνοὺς 
τῶν 
ἱππέων 
καὶ 
πεζῶν 
διέφθειραν. 
τότε 
μὲν 
οὖν 
ἐν 
τῷ 
κατὰ 
τὸν 
Σκοπὸν 
αὐλίζεται 
στρατοπέδῳ 
Κέστιος, 
τῇ 
δʼ 
ἐπιούσῃ 
προσωτέρω 
χωριζόμενος 
μᾶλλον 
ἐξεκαλέσατο 
τοὺς 
πολεμίους, 
καὶ 
τοὺς 
ὑστάτους 
αὐτῶν 
προσκείμενοι 
διέφθειρον 
καὶ 
καθʼ 
ἑκάτερον 
τῆς 
ὁδοῦ 
περιιόντες 
ἠκόντιζον 
εἰς 
πλαγίους. 
οὔτε 
δὲ 
ἐπιστραφῆναι 
πρὸς 
τοὺς 
κατόπιν 
τιτρώσκοντας 
ἐθάρρουν 
οἱ 
τελευταῖοι 
ἄπειρόν 
τι 
πλῆθος 
οἰόμενοι 
διώκειν 
καὶ 
τοὺς 
κατὰ 
πλευρὸν 
ἐγκειμένους 
ἀναστέλλειν 
οὐχ 
ὑπέμενον, 
αὐτοὶ 
μὲν 
ὄντες 
βαρεῖς 
καὶ 
δεδοικότες 
τὴν 
τάξιν 
διασπᾶν, 
τοὺς 
δὲ 
Ἰουδαίους 
ὁρῶντες 
κούφους 
καὶ 
πρὸς 
τὰς 
ἐπιδρομὰς 
εὐκόλους· 
ὥστε 
συνέβαινεν 
αὐτοῖς 
πολλὰ 
κακοῦσθαι 
μηδὲν 
ἀντιβλάπτουσιν 
τοὺς 
ἐχθρούς. 
παρʼ 
ὅλην 
δὲ 
τὴν 
ὁδὸν 
παιόμενοι 
καὶ 
τῆς 
φάλαγγος 
ἐκσειόμενοι 
κατέπιπτον, 
μέχρι 
πολλῶν 
διαφθαρέντων, 
ἐν 
οἷς 
ἦν 
Πρῖσκος 
μὲν 
στρατάρχης 
τάγματος 
ἕκτου, 
Λογγῖνος 
δὲ 
χιλίαρχος, 
ἔπαρχος 
δὲ 
ἴλης 
Αἰμίλιος 
Ἰούκουνδος 
ὄνομα, 
μόλις 
εἰς 
Γαβαὼν 
κατήντησαν 
ἐπὶ 
τὸ 
πρότερον 
στρατόπεδον, 
τὰ 
πολλὰ 
καὶ 
τῶν 
σκευῶν 
ἀποβαλόντες. 
ἔνθα 
δύο 
μὲν 
ἡμέρας 
ἐπέμεινεν 
ὁ 
Κέστιος 
ἀμηχανῶν, 
ὅ 
τι 
χρὴ 
ποιεῖν, 
τῇ 
τρίτῃ 
δὲ 
πολλῷ 
πλείους 
τοὺς 
πολεμίους 
θεασάμενος 
καὶ 
πάντα 
τὰ 
κύκλῳ 
μεστὰ 
 Ἰουδαίων 
ἔγνω 
καθʼ 
ἑαυτοῦ 
τε 
βραδύνας 
κἂν 
ἔτι 
μείνῃ 
πλείοσιν 
χρησόμενος 
ἐχθροῖς. 
Ἵνα 
δὲ 
συντονωτέρᾳ 
χρήσαιτο 
φυγῇ, 
τὰ 
τὴν 
στρατιὰν 
ἀνθέλκοντα 
περικόπτειν 
προσέταξεν. 
διαφθαρέντων 
δὲ 
τῶν 
τε 
ὀρέων 
καὶ 
τῶν 
ὄνων 
ἔτι 
δὲ 
καὶ 
τῶν 
ὑποζυγίων 
πλὴν 
ὅσα 
βέλη 
παρεκόμιζεν 
καὶ 
μηχανάς, 
τούτων 
γὰρ 
διὰ 
τὴν 
χρείαν 
περιείχοντο 
καὶ 
μάλιστα 
δεδοικότες, 
μὴ 
Ἰουδαίοις 
κατʼ 
αὐτῶν 
ἁλῷ, 
προῆγε 
τὴν 
δύναμιν 
ἐπὶ 
Βεθώρων. 
οἱ 
δὲ 
Ἰουδαῖοι 
κατὰ 
μὲν 
τὰς 
εὐρυχωρίας 
ἧττον 
ἐπέκειντο, 
συνειληθέντων 
δὲ 
εἰς 
τὰ 
στενὰ 
καὶ 
τὴν 
κατάβασιν 
οἱ 
μὲν 
φθάσαντες 
εἶργον 
αὐτοὺς 
τῆς 
ἐξόδου, 
ἄλλοι 
δὲ 
τοὺς 
ὑστάτους 
κατεώθουν 
εἰς 
τὴν 
φάραγγα, 
τὸ 
δὲ 
πᾶν 
πλῆθος 
παρεκταθὲν 
ὑπὲρ 
τὸν 
αὐχένα 
τῆς 
ὁδοῦ 
κατεκάλυπτε 
τὴν 
φάλαγγα 
τοῖς 
βέλεσιν. 
ἔνθα 
καὶ 
τῶν 
πεζῶν 
ἀμηχανούντων 
προσαμύνειν 
ἑαυτοῖς 
ἐπισφαλέστερος 
τοῖς 
ἱππεῦσιν 
ὁ 
κίνδυνος 
ἦν· 
οὔτε 
γὰρ 
ἐν 
τάξει 
κατὰ 
τῆς 
ὁδοῦ 
βαδίζειν 
ἐδύναντο 
βαλλόμενοι, 
καὶ 
τὸ 
πρόσαντες 
ἐπὶ 
τοὺς 
πολεμίους 
ἱππάσιμον 
οὐκ 
ἦν· 
τὸ 
δὲ 
ἐπὶ 
θάτερα 

κρημνοὶ 
καὶ 
φάραγγες, 
εἰς 
οὓς 
ἀποσφαλέντες 
κατεφθείροντο, 
καὶ 
οὔτε 
φυγῆς 
τις 
τόπον 
οὔτε 
ἀμύνης 
εἶχεν 
ἐπίνοιαν, 
ἀλλʼ 
ὑπʼ 
ἀμηχανίας 
ἐπʼ 
οἰμωγὴν 
ἐτράποντο 
καὶ 
τοὺς 
ἐν 
ἀπογνώσεσιν 
ὀδυρμούς· 
ἀντήχει 
δʼ 
αὐτοῖς 
τὸ 
παρὰ 
 Ἰουδαίων 
ἐγκέλευσμα 
καὶ 
κραυγὴ 
χαιρόντων 
ἅμα 
καὶ 
τεθυμωμένων. 
ὀλίγου 
δὲ 
δεῖν 
πᾶσαν 
ἀνήρπασαν 
τὴν 
ἅμα 
Κεστίῳ 
δύναμιν, 
εἰ 
μὴ 
νὺξ 
ἐπέλαβεν, 
ἐν 
ᾗ 
Ῥωμαῖοι 
μὲν 
εἰς 
τὴν 
Βεθώραν 
κατέφυγον, 
Ἰουδαῖοι 
δὲ 
πάντα 
τὰ 
κύκλῳ 
περισχόντες 
ἐφρούρουν 
αὐτῶν 
τὴν 
ἔξοδον. 
Ἔνθα 
δὴ 
Κέστιος 
τὴν 
φανερὰν 
ὁδὸν 
ἀπογνοὺς 
δρασμὸν 
ἐβουλεύετο 
καὶ 
διακρίνας 
τοὺς 
εὐψυχοτάτους 
στρατιώτας 
ὡσεὶ 
τετρακοσίους 
ἐπέστησεν 
τῶν 
δωμάτων, 
προστάξας 
ἀναβοᾶν 
τὰ 
σημεῖα 
τῶν 
ἐν 
τοῖς 
στρατοπέδοις 
φυλάκων, 
ὅπως 
Ἰουδαῖοι 
πᾶσαν 
οἴωνται 
τὴν 
δύναμιν 
κατὰ 
χώραν 
μένειν· 
αὐτὸς 
δὲ 
τοὺς 
λοιποὺς 
ἀναλαβὼν 
ἡσυχῆ 
τριάκοντα 
πρόεισιν 
σταδίους. 
ἕωθεν 
δὲ 
Ἰουδαῖοι 
κατιδόντες 
ἔρημον 
τὴν 
ἔπαυλιν 
αὐτῶν 
ἐπὶ 
τοὺς 
ἐξαπατήσαντας 
τετρακοσίους 
ἔδραμον, 
κἀκείνους 
μὲν 
ταχέως 
κατηκόντισαν, 
ἐδίωκον 
δὲ 
τὸν 
Κέστιον. 
ὁ 
δὲ 
τῆς 
τε 
νυκτὸς 
οὐκ 
ὀλίγον 
προειλήφει 
καὶ 
συντονώτερον 
ἔφευγεν 
μεθʼ 
ἡμέραν, 
ὥστε 
τοὺς 
στρατιώτας 
ὑπʼ 
ἐκπλήξεως 
καὶ 
δέους 
τάς 
τε 
ἑλεπόλεις 
καὶ 
τοὺς 
ὀξυβελεῖς 
καὶ 
τὰ 
πολλὰ 
τῶν 
ἄλλων 
ὀργάνων 
καταλιπεῖν, 
ἃ 
τότε 
Ἰουδαῖοι 
λαβόντες 
αὖθις 
ἐχρήσαντο 
κατὰ 
τῶν 
ἀφέντων. 
προῆλθον 
δὲ 
τοὺς 
Ῥωμαίους 
διώκοντες 
μέχρι 
Ἀντιπατρίδος. 
ἔπειθʼ 
ὡς 
οὐ 
κατελάμβανον, 
ὑποστρέφοντες 
τάς 
τε 
μηχανὰς 
ᾖρον 
καὶ 
τοὺς 
νεκροὺς 
ἐσύλων 
τήν 
τε 
ἀπολειφθεῖσαν 
λείαν 
συνῆγον 
καὶ 
μετὰ 
παιάνων 
εἰς 
τὴν 
μητρόπολιν 
ἐπαλινδρόμουν, 
αὐτοὶ 
μὲν 
ὀλίγους 
ἀποβεβλημένοι 
παντάπασιν, 
τῶν 
δὲ 
Ῥωμαίων 
καὶ 
τῶν 
συμμάχων 
πεζοὺς 
μὲν 
πεντακισχιλίους 
καὶ 
τριακοσίους 
ἀνῃρηκότες, 
 ἱππεῖς 
δὲ 
ὀγδοήκοντα 
καὶ 
τετρακοσίους. 
τάδε 
μὲν 
οὖν 
ἐπράχθη 
Δίου 
μηνὸς 
ὀγδόῃ 
δωδεκάτῳ 
τῆς 
Νέρωνος 
ἡγεμονίας 
ἔτει. 
Μετὰ 
δὲ 
τὴν 
Κεστίου 
συμφορὰν 
πολλοὶ 
τῶν 
ἐπιφανῶν 
Ἰουδαίων 
ὥσπερ 
βαπτιζομένης 
νηὸς 
ἀπενήχοντο 
τῆς 
πόλεως. 
Κοστόβαρος 
γοῦν 
καὶ 
Σάουλος 
ἀδελφοὶ 
σὺν 
Φιλίππῳ 
τῷ 
Ἰακίμου, 
στρατοπεδάρχης 
δʼ 
ἦν 
οὗτος 
Ἀγρίππα 
τοῦ 
βασιλέως, 
διαδράντες 
ἐκ 
τῆς 
πόλεως 
ᾤχοντο 
πρὸς 
Κέστιον· 
ὁ 
δὲ 
σὺν 
τούτοις 
κατὰ 
τὴν 
βασιλικὴν 
αὐλὴν 
πολιορκηθεὶς 
Ἀντίπας 
ὑπεριδὼν 
τὴν 
φυγὴν 
αὖθις 
ὡς 
ὑπὸ 
τῶν 
στασιαστῶν 
διεφθάρη 
δηλώσομεν. 
Κέστιος 
δὲ 
τοὺς 
περὶ 
Σάουλον 
ἀξιώσαντας 
ἀνέπεμψεν 
εἰς 
Ἀχαΐαν 
πρὸς 
Νέρωνα 
τήν 
τε 
αὐτῶν 
δηλώσοντας 
ἀνάγκην 
καὶ 
τὰς 
αἰτίας 
τοῦ 
πολέμου 
τρέψοντας 
εἰς 
Φλῶρον· 
τὴν 
γὰρ 
ἐπʼ 
ἐκεῖνον 
ὀργὴν 
κουφίσειν 
καὶ 
τοὺς 
ἑαυτοῦ 
κινδύνους 
ἤλπισεν. 
Κἀν 
τούτῳ 
Δαμασκηνοὶ 
τὴν 
τῶν 
Ῥωμαίων 
φθορὰν 
πυθόμενοι 
τοὺς 
παρʼ 
ἑαυτοῖς 
Ἰουδαίους 
ἀνελεῖν 
ἐσπούδασαν. 
καὶ 
καθὸ 
μὲν 
εἶχον 
αὐτοὺς 
ἐν 
τῷ 
γυμνασίῳ 
συνηθροισμένους 
πάλαι 
διὰ 
τὰς 
ὑποψίας 
τοῦτο 
πραγματευσάμενοι, 
ῥᾴστην 
τὴν 
ἐπιχείρησιν 
ἐδόκουν· 
ἐδεδοίκεισαν 
δὲ 
τὰς 
ἑαυτῶν 
γυναῖκας 
ἁπάσας 
πλὴν 
ὀλίγων 
ὑπηγμένας 
τῇ 
Ἰουδαϊκῇ 
θρησκείᾳ· 
διὸ 
μέγιστος 
αὐτοῖς 
ἀγὼν 
ἐγένετο 
λαθεῖν 
ἐκείνας. 
τοὺς 
δὲ 
Ἰουδαίους 
ὡς 
ἂν 
ἐν 
στενῷ 
χωρίῳ 
τὸν 
 ἀριθμὸν 
μυρίους 
καὶ 
πεντακοσίους 
πάντας 
ἀνόπλους 
ἐπελθόντες 
ὑπὸ 
μίαν 
ὥραν 
ἀδεῶς 
ἀπέσφαξαν. 
Οἱ 
δὲ 
διώξαντες 
τὸν 
Κέστιον 
ὡς 
ὑπέστρεψαν 
εἰς 
Ἱεροσόλυμα, 
τοὺς 
μὲν 
βίᾳ 
τῶν 
ἔτι 
ῥωμαϊζόντων 
τοὺς 
δὲ 
πειθοῖ 
προσήγοντο, 
καὶ 
συναθροισθέντες 
εἰς 
τὸ 
ἱερὸν 
στρατηγοὺς 
ἀπεδείκνυσαν 
τοῦ 
πολέμου 
πλείονας. 
ᾑρέθη 
δὲ 
Ἰώσηπός 
τε 
υἱὸς 
Γωρίονος 
καὶ 
ὁ 
ἀρχιερεὺς 
Ἄνανος 
τῶν 
τε 
κατὰ 
τὴν 
πόλιν 
ἁπάντων 
αὐτοκράτορες 
καὶ 
μάλιστα 
τὰ 
τείχη 
τῆς 
πόλεως 
ἀνεγείρειν· 
τὸν 
γὰρ 
τοῦ 
Σίμωνος 
υἱὸν 
Ἐλεάζαρον 
καίπερ 
ὑφʼ 
ἑαυτῷ 
πεποιημένον 
τὴν 
Ῥωμαίων 
λείαν 
καὶ 
τὰ 
ἁρπαγέντα 
Κεστίου 
χρήματα, 
πρὸς 
οἷς 
πολλὰ 
τῶν 
δημοσίων 
θησαυρῶν, 
ὅμως 
οὐκ 
ἐπέστησαν 
ταῖς 
χρείαις 
αὐτόν 
τε 
τυραννικὸν 
ὁρῶντες 
καὶ 
τοὺς 
ὑπʼ 
αὐτῷ 
ζηλωτὰς 
δορυφόρων 
ἔθεσι 
χρωμένους. 
κατʼ 
ὀλίγον 
γε 
μὴν 
ἥ 
τε 
χρεία 
τῶν 
χρημάτων 
καὶ 
γοητεύων 
Ἐλεάζαρος 
ἐκπεριῆλθε 
τὸν 
δῆμον 
ὥστε 
αὐτῷ 
πειθαρχεῖν 
περὶ 
τῶν 
ὅλων. 
Εἰς 
δὲ 
τὴν 
Ἰδουμαίαν 
ἑτέρους 
ἐπελέξαντο 
στρατηγοὺς 
Ἰησοῦν 
υἱὸν 
Σαπφᾶ 
τῶν 
ἀρχιερέων 
ἕνα 
καὶ 
Ἐλεάζαρον 
ἀρχιερέως 
υἱὸν 
Νέου· 
τῷ 
δʼ 
ἄρχοντι 
τότε 
τῆς 
Ἰδουμαίας 
Νίγερι, 
γένος 
δʼ 
ἦν 
ἐκ 
τῆς 
περὶ 
Ἰορδάνην 
Περαίας, 
διὸ 
καὶ 
Περαΐτης 
ἐκαλεῖτο, 
προσέταξαν 
ὑποτάσσεσθαι 
τοῖς 
στρατηγοῖς. 
ἠμέλουν 
δὲ 
οὐδὲ 
τῆς 
ἄλλης 
χώρας, 
ἀλλʼ 
εἰς 
μὲν 
Ἱεριχοῦν 
Ἰώσηπος 
ὁ 
Σίμωνος, 
εἰς 
δὲ 
τὴν 
Περαίαν 
Μανασσῆς, 
Θαμνᾶ 
δὲ 
τοπαρχίας 
Ἰωάννης 
ὁ 
Ἐσσαῖος 
στρατηγήσων 
ἐπέμφθη· 
προσκεκλήρωτο 
δʼ 
αὐτῷ 
Λύδδα 
καὶ 
Ἰόππη 
καὶ 
Ἀμμαοῦς. 
τῆς 
δὲ 
Γοφνιτικῆς 
καὶ 
Ἀκραβεττηνῆς 
ὁ 
Ἀνανίου 
Ἰωάννης 
ἡγεμὼν 
ἀποδείκνυται 
καὶ 
τῆς 
Γαλιλαίας 
ἑκατέρας 
Ἰώσηπος 
Ματθίου· 
προσώριστο 
δὲ 
τῇ 
τούτου 
στρατηγίᾳ 
καὶ 
Γάμαλα 
τῶν 
ταύτῃ 
πόλεων 
ὀχυρωτάτη. 
Τῶν 
μὲν 
οὖν 
ἄλλων 
στρατηγῶν 
ἕκαστος 
ὡς 
εἶχεν 
προθυμίας 
ἢ 
συνέσεως 
διῴκει 
τὰ 
πεπιστευμένα· 
Ἰώσηπος 
δὲ 
εἰς 
τὴν 
Γαλιλαίαν 
ἐλθὼν 
πρῶτον 
ἐφρόντισεν 
τῆς 
εἰς 
ἑαυτὸν 
εὐνοίας 
τῶν 
ἐπιχωρίων, 
εἰδὼς 
ὅτι 
ταύτῃ 
πλεῖστα 
κατορθώσει, 
κἂν 
τἆλλα 

διαμαρτάνῃ. 
συνιδὼν 
δὲ 
ὅτι 
τοὺς 
μὲν 
δυνατοὺς 
οἰκειώσεται 
μεταδιδοὺς 
τῆς 
ἐξουσίας 
αὐτοῖς, 
τὸ 
δὲ 
πᾶν 
πλῆθος 
εἰ 
διʼ 
ἐπιχωρίων 
καὶ 
συνήθων 
τὰ 
πολλὰ 
προστάσσοι, 
τῶν 
μὲν 
γηραιῶν 
ἑβδομήκοντα 
τοὺς 
σωφρονεστάτους 
ἐπιλέξας 
ἐκ 
τοῦ 
ἔθνους 
κατέστησεν 
ἄρχοντας 
ὅλης 
τῆς 
Γαλιλαίας, 
ἑπτὰ 
δὲ 
ἐν 
ἑκάστῃ 
πόλει 
δικαστὰς 
τῶν 
εὐτελεστέρων 
διαφόρων· 
τὰ 
γὰρ 
μείζω 
πράγματα 
καὶ 
τὰς 
φονικὰς 
δίκας 
ἐφʼ 
ἑαυτὸν 
ἀναπέμπειν 
ἐκέλευσεν 
καὶ 
τοὺς 
ἑβδομήκοντα. 
Καταστησάμενος 
δὲ 
τὰ 
πρὸς 
ἀλλήλους 
νόμιμα 
τῶν 
κατὰ 
πόλιν 
ἐπὶ 
τὴν 
ἔξωθεν 
αὐτῶν 
ἀσφάλειαν 
ἐχώρει. 
καὶ 
γινώσκων 
Ῥωμαίους 
προεμβαλοῦντας 
εἰς 
τὴν 
Γαλιλαίαν 
τὰ 
ἐπιτήδεια 
τῶν 
χωρίων 
ἐτείχιζεν, 
Ἰωτάπατα 
μὲν 
καὶ 
Βηρσαβὲ 
καὶ 
Σελάμην, 
ἔτι 
δὲ 
Καφαρεκχὼ 
καὶ 
Ἰαφὰ 
καὶ 
Σιγὼφ 
τό 
τε 
Ἰταβύριον 
καλούμενον 
 ὄρος 
καὶ 
Ταριχέας 
καὶ 
Τιβεριάδα, 
πρὸς 
δὲ 
τούτοις 
τὰ 
περὶ 
Γεννησὰρ 
τὴν 
λίμνην 
σπήλαια 
κατὰ 
τὴν 
κάτω 
καλουμένην 
Γαλιλαίαν 
ἐτειχίσατο, 
τῆς 
δὲ 
ἄνω 
Γαλιλαίας 
τήν 
τε 
προσαγορευομένην 
Ἀκχαβάρων 
πέτραν 
καὶ 
Σὲπφ 
καὶ 
Ἰαμνεὶθ 
καὶ 
Μηρώ. 
κατὰ 
δὲ 
τὴν 
Γαυλανιτικὴν 
Σελεύκειάν 
τε 
καὶ 
Σωγαναίαν 
καὶ 
Γάμαλαν 
ὠχύρωσεν· 
μόνοις 
δὲ 
Σεπφωρίταις 
ἐφῆκε 
καθʼ 
ἑαυτοὺς 
τεῖχος 
ἀναδείμασθαι 
χρημάτων 
τε 
εὐπόρους 
ὁρῶν 
ὄντας 
καὶ 
προθύμους 
ἐπὶ 
τὸν 
πόλεμον 
δίχα 
προστάγματος. 
ὁμοίως 
δὲ 
καὶ 
Γίσχαλα 
Ἰωάννης 
ὁ 
Ληΐου 
καθʼ 
ἑαυτὸν 
ἐτείχιζεν 
Ἰωσήπου 
κελεύσαντος· 
τοῖς 
δʼ 
ἄλλοις 
ἐρύμασιν 
ἅπασιν 
αὐτὸς 
συμπονῶν 
ἅμα 
καὶ 
προστάσσων 
παρῆν. 
κατέλεξεν 
δὲ 
καὶ 
δύναμιν 
ἐκ 
τῆς 
Γαλιλαίας 
ὑπὲρ 
δέκα 
μυριάδας 
νέων 
ἀνδρῶν, 
οὓς 
πάντας 
ἔκ 
τε 
τῶν 
συλλεγομένων 
παλαιῶν 
ὅπλων 
ἐγκατασκευαζόμενος 
ὥπλιζεν. 
Ἔπειτα 
συνιδὼν 
ἀήττητον 
τὴν 
Ῥωμαίων 
ἰσχὺν 
γεγενημένην 
εὐπειθείᾳ 
μάλιστα 
καὶ 
μελέτῃ 
τῶν 
ὅπλων, 
τὴν 
μὲν 
διδασκαλίαν 
ἀπέγνω 
τῇ 
χρείᾳ 
διωκομένην, 
τὸ 
δʼ 
εὐπειθὲς 
ὁρῶν 
περιγινόμενον 
ἐκ 
τοῦ 
πλήθους 
τῶν 
ἡγεμόνων 
ῥωμαϊκώτερον 
ἔτεμνεν 
τὴν 
στρατιὰν 
καὶ 
πλείους 
καθίστατο 
ταξιάρχους. 
στρατιωτῶν 
τε 
γὰρ 
ἀπεδείκνυεν 
 διαφοράς, 
καὶ 
τούτους 
μὲν 
ὑπέτασσεν 
δεκαδάρχαις 
καὶ 
ἑκατοντάρχαις 
ἔπειτα 
χιλιάρχοις, 
κἀπὶ 
τούτοις 
ἡγεμόνας 
ταγμάτων 
ἁδροτέρων 
ἀφηγουμένους. 
ἐδίδασκεν 
δὲ 
σημείων 
παραδόσεις 
καὶ 
σάλπιγγος 
προκλήσεις 
τε 
καὶ 
ἀνακλήσεις 
προσβολάς 
τε 
κεράτων 
καὶ 
περιαγωγάς, 
καὶ 
πῶς 
δεῖ 
πρὸς 
μὲν 
τὸ 
κάμνον 
ἐπιστρέφειν 
ἐκ 
τοῦ 
περιόντος, 
ἐν 
δὲ 
τῷ 
πονοῦντι 
συμπαθεῖν. 
ὅσα 
τε 
εἰς 
παράστασιν 
ψυχῆς 
ἢ 
καρτερίαν 
συνετέλει 
σώματος 
ἀφηγεῖτο· 
μάλιστα 
δʼ 
αὐτοὺς 
ἤσκει 
πρὸς 
τὸν 
πόλεμον 
παρʼ 
ἕκαστα 
τὴν 
Ῥωμαίων 
εὐταξίαν 
διηγούμενος, 
καὶ 
ὡς 
πολεμήσουσιν 
πρὸς 
ἄνδρας, 
οἳ 
διʼ 
ἀλκὴν 
σώματος 
καὶ 
ψυχῆς 
παράστημα 
πάσης 
ὀλίγου 
δεῖν 
τῆς 
οἰκουμένης 
κρατοῦσιν. 
ἔφη 
δὲ 
πεῖραν 
αὐτῶν 
λήψεσθαι 
τῆς 
κατὰ 
τὸν 
πόλεμον 
πειθαρχίας 
καὶ 
πρὸ 
παρατάξεως, 
εἰ 
τῶν 
συνήθων 
ἀδικημάτων 
ἀπόσχοιντο, 
κλοπῆς 
τε 
καὶ 
λῃστείας 
καὶ 
ἁρπαγῆς 
τοῦ 
τε 
ἐξαπατᾶν 
τὸ 
ὁμόφυλον 
τοῦ 
τε 
κέρδος 
οἰκεῖον 
ἡγεῖσθαι 
τὴν 
βλάβην 
τῶν 
συνηθεστάτων· 
διοικεῖσθαι 
γὰρ 
κάλλιστα 
τοὺς 
πολέμους 
παρʼ 
οἷς 
ἂν 
ἀγαθὸν 
τὸ 
συνειδὸς 
ἔχωσιν 
πάντες 
οἱ 
στρατευόμενοι, 
τοὺς 
δὲ 
οἴκοθεν 
φαύλους 
οὐ 
μόνον 
τοῖς 
ἐπιοῦσιν 
ἐχθροῖς 
ἀλλὰ 
καὶ 
τῷ 
θεῷ 
χρῆσθαι 
πολεμίῳ. 
Πολλὰ 
τοιαῦτα 
παραινῶν 
διετέλει. 
καὶ 
τὸ 
μὲν 
ἕτοιμον 
εἰς 
παράταξιν 
αὐτῷ 
συνεκεκρότητο 
πεζῶν 
μὲν 
ἓξ 
μυριάδες, 
ἱππεῖς 
δὲ 
πεντήκοντα 
καὶ 
τριακόσιοι, 
χωρὶς 
δὲ 
τούτων 
οἷς 
ἐπεποίθει 
μάλιστα 
μισθοφόροι 
περὶ 
τετρακισχιλίους 
καὶ 
πεντακοσίους· 
ἐπιλέκτους 
δὲ 
περὶ 
αὑτὸν 
εἶχεν 
ἑξακοσίους 
φύλακας 
τοῦ 
σώματος. 
ἔτρεφον 
δὲ 
πλὴν 
τῶν 
μισθοφόρων 
τὴν 
ἄλλην 
στρατιὰν 
αἱ 
πόλεις 
ῥᾳδίως· 
τῶν 
γὰρ 
καταλεγέντων 
ἑκάστη 
τοὺς 
ἡμίσεις 
ἐπὶ 
τὴν 
στρατιὰν 
ἐκπέμπουσα 
τοὺς 
λοιποὺς 
ἐπὶ 
συμπορισμὸν 
αὐτοῖς 
τῶν 
ἐπιτηδείων 
κατεῖχον, 
ὡς 
τοὺς 
μὲν 
εἰς 
ὅπλα, 
τοὺς 
δὲ 
εἰς 
ἐργασίαν 
διῃρῆσθαι, 
καὶ 
τοῖς 
τὰ 
σῖτα 
πέμπουσιν 
ἀντιχορηγεῖσθαι 
παρὰ 
τῶν 
ὁπλιτῶν 
τὴν 
ἀσφάλειαν. 
Διοικοῦντι 
δʼ 
οὕτως 
τῷ 
Ἰωσήπῳ 
τὰ 
κατὰ 
τὴν 
Γαλιλαίαν 
παρανίσταταί 
τις 
ἐπίβουλος 
ἀνὴρ 
ἀπὸ 
Γισχάλων, 
υἱὸς 
Ληΐου, 
Ἰωάννης 
ὄνομα, 
πανουργότατος 
μὲν 
καὶ 
δολιώτατος 
τῶν 
ἐπισήμων 
ἐν 
τοῖσδε 
τοῖς 
πονηρεύμασιν 
ἁπάντων, 
πένης 
δὲ 
τὰ 
πρῶτα 
καὶ 
μέχρι 
πολλοῦ 
κώλυμα 
σχὼν 
τῆς 
κακίας 
τὴν 
ἀπορίαν, 
ἕτοιμος 
μὲν 
ψεύσασθαι, 
δεινὸς 
δʼ 
ἐπιθεῖναι 
πίστιν 
τοῖς 
ἐψευσμένοις, 
ἀρετὴν 
ἡγούμενος 
τὴν 
ἀπάτην 
καὶ 
ταύτῃ 
κατὰ 
τῶν 
φιλτάτων 
χρώμενος, 
ὑποκριτὴς 
φιλανθρωπίας 
καὶ 
διʼ 
ἐλπίδα 
κέρδους 
φονικώτατος, 
ἀεὶ 
μὲν 
ἐπιθυμήσας 
μεγάλων, 
τρέφων 
δὲ 
τὰς 
ἐλπίδας 
ἐκ 
τῶν 
ταπεινῶν 
κακουργημάτων· 
λῃστὴς 
γὰρ 
ἦν 
μονότροπος, 
ἔπειτα 
καὶ 
συνοδίαν 
εὗρεν 
τῆς 
τόλμης 
τὸ 
μὲν 
πρῶτον 
ὀλίγην, 
προκόπτων 
δʼ 
ἀεὶ 
πλείονα. 
φροντὶς 
δʼ 
ἦν 
αὐτῷ 
μηδένα 
προσλαμβάνειν 
εὐάλωτον, 
ἀλλὰ 
τοὺς 
εὐεξίᾳ 
σώματος 
καὶ 
ψυχῆς 
παραστήματι 
καὶ 
πολέμων 
ἐμπειρίᾳ 
διαφέροντας 
ἐξελέγετο, 
μέχρι 
καὶ 
τετρακοσίων 
ἀνδρῶν 
στῖφος 
συνεκρότησεν, 
οἳ 
τὸ 
πλέον 
ἐκ 
τῆς 
Τυρίων 
χώρας 
καὶ 
τῶν 
ἐν 
αὐτῇ 
 κωμῶν 
φυγάδες 
ἦσαν· 
διʼ 
ὧν 
πᾶσαν 
ἐλῄζετο 
τὴν 
Γαλιλαίαν 
καὶ 
μετεώρους 
ὄντας 
ἐπὶ 
τῷ 
μέλλοντι 
πολέμῳ 
τοὺς 
πολλοὺς 
ἐσπάρασσεν. 
Ἤδη 
δʼ 
αὐτὸν 
στρατηγιῶντα 
καὶ 
μειζόνων 
ἐφιέμενον 
ἔνδεια 
χρημάτων 
κατεῖχεν. 
ἐπεὶ 
δὲ 
τὸν 
Ἰώσηπον 
ὁρῶν 
αὐτοῦ 
[σφόδρα] 
χαίροντα 
τῷ 
δραστηρίῳ 
πείθει 
πρῶτον 
μὲν 
αὐτῷ 
πιστεῦσαι 
τὸ 
τεῖχος 
ἀνοικοδομῆσαι 
τῆς 
πατρίδος, 
ἐν 
ᾧ 
πολλὰ 
παρὰ 
τῶν 
πλουσίων 
ἐκέρδανεν· 
ἔπειτα 
συνθεὶς 
σκηνὴν 
πανουργοτάτην, 
ὡς 
ἄρα 
φυλάττοιντο 
πάντες 
οἱ 
κατὰ 
τὴν 
Συρίαν 
Ἰουδαῖοι 
ἐλαίῳ 
χρῆσθαι 
μὴ 
διʼ 
ὁμοφύλων 
ἐγκεχειρισμένῳ, 
πέμπειν 
αὐτοῖς 
ἐπὶ 
τὴν 
μεθορίαν 
ἐξῃτήσατο. 
συνωνούμενος 
δὲ 
τοῦ 
Τυρίου 
νομίσματος, 
ὃ 
τέσσαρας 
Ἀττικὰς 
δύναται, 
τέσσαρας 
ἀμφορεῖς, 
τῆς 
αὐτῆς 
ἐπίπρασκεν 
τιμῆς 
ἡμιαμφόριον. 
οὔσης 
δὲ 
τῆς 
Γαλιλαίας 
ἐλαιοφόρου 
μάλιστα 
καὶ 
τότε 
εὐφορηκυίας, 
εἰς 
σπανίζοντας 
εἰσπέμπων 
πολὺ 
καὶ 
μόνος 
ἄπειρόν 
τι 
πλῆθος 
συνῆγεν 
χρημάτων, 
οἷς 
εὐθέως 
ἐχρῆτο 
κατὰ 
τοῦ 
τὴν 
ἐργασίαν 
παρασχόντος. 
καὶ 
ὑπολαβών, 
εἰ 
καταλύσειεν 
τὸν 
Ἰώσηπον, 
αὐτὸς 
ἡγήσεσθαι 
τῆς 
Γαλιλαίας, 
τοῖς 
μὲν 
ὑφʼ 
ἑαυτὸν 
λῃσταῖς 
προσέταξεν 
εὐτονώτερον 
ἐγχειρεῖν 
ταῖς 
ἁρπαγαῖς, 
ὅπως 
πολλῶν 
νεωτεριζομένων 
κατὰ 
τὴν 
χώραν 
ἢ 
διαχρήσαιτό 
που 
τὸν 
στρατηγὸν 
ἐκβοηθοῦντα 
λοχήσας 
ἢ 
περιορῶντα 
τοὺς 
λῃστὰς 
διαβάλλοι 
πρὸς 
τοὺς 
ἐπιχωρίους. 
ἔπειτα 
διεφήμιζεν 
πόρρωθεν, 
ὡς 
ἄρα 
προδιδοίη 
τὰ 
πράγματα 
Ῥωμαίοις 
Ἰώσηπος, 
καὶ 
πολλὰ 
τοιαῦτα 
πρὸς 
κατάλυσιν 
τἀνδρὸς 
ἐπραγματεύετο. 
Καθʼ 
ὃν 
καιρὸν 
ἀπὸ 
Δεβαρίθθων 
κώμης 
νεανίσκοι 
τινὲς 
τῶν 
ἐν 
τῷ 
μεγάλῳ 
πεδίῳ 
καθεζομένων 
φυλάκων 
ἐνεδρεύσαντες 
Πτολεμαῖον 
τὸν 
Ἀγρίππα 
καὶ 
Βερνίκης 
ἐπίτροπον 
ἀφείλοντο 
πᾶσαν 
ὅσην 
ἦγεν 
ἀποσκευήν, 
ἐν 
ᾗ 
πολυτελεῖς 
τε 
ἐσθῆτες 
οὐκ 
ὀλίγαι 
καὶ 
πλῆθος 
ἐκπωμάτων 
ἀργυρῶν 
χρυσοῖ 
τε 
ἦσαν 
ἑξακόσιοι. 
μὴ 
δυνάμενοι 
δὲ 
διαθέσθαι 
κρύφα 
τὴν 
ἁρπαγὴν 
πάντα 
πρὸς 
Ἰώσηπον 
εἰς 
Ταριχέας 
ἐκόμισαν. 
ὁ 
δὲ 
μεμψάμενος 
αὐτῶν 
τὸ 
πρὸς 
τοὺς 
βασιλικοὺς 
βίαιον 
τίθησιν 
τὰ 
κομισθέντα 
παρὰ 
τῷ 
δυνατωτάτῳ 
τῶν 
Ταριχεατῶν 
Ἀνναίῳ, 
πέμψαι 
κατὰ 
καιρὸν 
τοῖς 
δεσπόταις 
προαιρούμενος· 
ὃ 
δὴ 
μέγιστον 
αὐτῷ 
κίνδυνον 
ἐπήγαγεν. 
οἱ 
γὰρ 
ἁρπάσαντες 
ἅμα 
μὲν 
ἐπὶ 
τῷ 
μηδεμιᾶς 
τυχεῖν 
μερίδος 
ἐκ 
τῶν 
κεκομισμένων 
ἀγανακτοῦντες, 
ἅμα 
δὲ 
καὶ 
προσκεψάμενοι 
τοῦ 
Ἰωσήπου 
τὴν 
διάνοιαν, 
ὅτι 
μέλλοι 
τὸν 
πόνον 
αὐτῶν 
τοῖς 
βασιλεῦσιν 
χαρίζεσθαι. 
νύκτωρ 
εἰς 
τὰς 
κώμας 
διέδραμον 
καὶ 
πᾶσιν 
ἐνεδείκνυντο 
τὸν 
Ἰώσηπον 
ὡς 
προδότην· 
ἐνέπλησαν 
δὲ 
καὶ 
τὰς 
πλησίον 
πόλεις 
ταραχῆς, 
ὥστε 
ὑπὸ 
τὴν 
ἕω 
δέκα 
μυριάδας 
ὁπλιτῶν 
ἐπʼ 
αὐτὸν 
συνδραμεῖν. 
καὶ 
τὸ 
μὲν 
πλῆθος 
ἐν 
τῷ 
κατὰ 
Ταριχέας 
ἱπποδρόμῳ 
συνηθροισμένον 
πολλὰ 
πρὸς 
ὀργὴν 
ἀνεβόα 
καὶ 
καταλεύειν 
οἱ 
δὲ 
καίειν 
τὸν 
προδότην 
ἐκεκράγεσαν· 
παρώξυνεν 
δὲ 
τοὺς 
πολλοὺς 
ὁ 
Ἰωάννης 
καὶ 
σὺν 
αὐτῷ 
Ἰησοῦς 
τις 
υἱὸς 
Σαπφία, 
τότε 
ἄρχων 
τῆς 
Τιβεριάδος. 
οἱ 
μὲν 
 οὖν 
φίλοι 
καὶ 
σωματοφύλακες 
τοῦ 
Ἰωσήπου 
καταπλαγέντες 
τὴν 
ὁρμὴν 
τοῦ 
πλήθους 
ἔφυγον 
πλὴν 
τεσσάρων 
πάντες, 
αὐτὸς 
δὲ 
κοιμώμενος 
ἤδη 
προσφερομένου 
τοῦ 
πυρὸς 
διανίσταται, 
καὶ 
παραινούντων 
φεύγειν 
τῶν 
τεσσάρων, 
οἳ 
παρέμειναν, 
οὔτε 
πρὸς 
τὴν 
καθʼ 
ἑαυτὸν 
ἐρημίαν 
οὔτε 
πρὸς 
τὸ 
πλῆθος 
τῶν 
ἐφεστώτων 
καταπλαγεὶς 
προπηδᾷ, 
περιρρηξάμενος 
μὲν 
τὴν 
ἐσθῆτα, 
καταπασάμενος 
δὲ 
τῆς 
κεφαλῆς 
κόνιν, 
ἀποστρέψας 
δὲ 
ὀπίσω 
τὰς 
χεῖρας 
καὶ 
τὸ 
ἴδιον 
ξίφος 
ἐπιδήσας 
τῷ 
τένοντι. 
πρὸς 
ταῦτα 
τῶν 
μὲν 
οἰκείως 
ἐχόντων, 
καὶ 
μάλιστα 
τῶν 
Ταριχεατῶν, 
οἶκτος 
ἦν, 
οἱ 
δʼ 
ἀπὸ 
τῆς 
χώρας 
καὶ 
τῶν 
πλησίον 
ὅσοις 
ἐδόκει 
φορτικὸς 
ἐβλασφήμουν, 
προφέρειν 
τε 
τὰ 
κοινὰ 
χρήματα 
θᾶττον 
ἐκέλευον 
καὶ 
τὰς 
προδοτικὰς 
συνθήκας 
ἐξομολογεῖσθαι· 
προειλήφεσαν 
γὰρ 
ἐκ 
τοῦ 
σχήματος 
οὐδὲν 
αὐτὸν 
ἀρνήσεσθαι 
τῶν 
ὑπονοηθέντων, 
ἀλλʼ 
ἐπὶ 
συγγνώμης 
πορισμῷ 
πάντα 
πεποιηκέναι 
τὰ 
πρὸς 
τὸν 
ἔλεον. 
τῷ 
δʼ 
ἦν 
ἡ 
ταπείνωσις 
προπαρασκευὴ 
στρατηγήματος, 
καὶ 
τεχνιτεύων 
τοὺς 
ἀγανακτοῦντας 
κατʼ 
αὐτοῦ 
κατʼ 
ἀλλήλων 
στασιάσαι, 
ἐφʼ 
οἷς 
ὠργίζοντο 
πάνθʼ 
ὁμολογήσων, 
ἔπειτα 
δοθὲν 
αὐτῷ 
λέγειν, 
“ἐγὼ 
ταῦτα, 
ἔφη, 
τὰ 
χρήματα 
οὔτε 
ἀναπέμπειν 
Ἀγρίππᾳ 
προῃρούμην 
οὔτε 
κερδαίνειν 
αὐτός· 
μὴ 
γὰρ 
ἡγησαίμην 
ποτὲ 
ἢ 
φίλον 
τὸν 
ὑμῖν 
διάφορον 
ἢ 
κέρδος 
τὸ 
φέρον 
τῷ 
κοινῷ 
βλάβην. 
ὁρῶν 
δέ, 
ὦ 
Ταριχεᾶται, 
μάλιστα 
τὴν 
ὑμετέραν 
πόλιν 
ἀσφαλείας 
δεομένην 
καὶ 
πρὸς 
κατασκευὴν 
τείχους 
χρῄζουσαν 
ἀργυρίου, 
δεδοικὼς 
δὲ 
τὸν 
Τιβεριέων 
δῆμον 
καὶ 
τὰς 
ἄλλας 
πόλεις 
 ἐφεδρευούσας 
τοῖς 
ἡρπαγμένοις, 
κατασχεῖν 
ἡσυχῆ 
τὰ 
χρήματα 
προειλόμην, 
ἵνα 
ὑμῖν 
περιβάλωμαι 
τεῖχος. 
εἰ 
μὴ 
δοκεῖ, 
προφέρω 
τὰ 
κεκομισμένα 
καὶ 
παρέχω 
διαρπάζειν· 
εἰ 
μὴ 
καλῶς 
ὑμῖν 
ἐβουλευσάμην, 
κολάζετε 
τὸν 
εὐεργέτην.” 
Ἐπὶ 
τούτοις 
οἱ 
Ταριχεῶται 
μὲν 
αὐτὸν 
ἀνευφήμουν, 
οἱ 
δʼ 
ἀπὸ 
τῆς 
Τιβεριάδος 
σὺν 
τοῖς 
ἄλλοις 
ἐκάκιζον 
καὶ 
διηπείλουν· 
καταλιπόντες 
δʼ 
ἑκάτεροι 
τὸν 
Ἰώσηπον 
ἀλλήλοις 
διεφέροντο. 
κἀκεῖνος 
θαρρῶν 
ἤδη 
τοῖς 
ᾠκειωμένοις, 
ἦσαν 
δὲ 
εἰς 
τετρακισμυρίους 
Ταριχεᾶται, 
παντὶ 
τῷ 
πλήθει 
παρρησιαστικώτερον 
ὡμίλει. 
καὶ 
πολλὰ 
τὴν 
προπέτειαν 
αὐτῶν 
κατονειδίσας 
ἐκ 
μὲν 
τῶν 
παρόντων 
Ταριχέας 
ἔφη 
τειχίσειν, 
ἀσφαλιεῖσθαι 
δὲ 
ὁμοίως 
καὶ 
τὰς 
ἄλλας 
πόλεις· 
οὐ 
γὰρ 
ἀπορήσειν 
χρημάτων, 
ἐὰν 
ὁμονοῶσιν 
ἐφʼ 
οὓς 
δεῖ 
πορίζειν 
καὶ 
μὴ 
παροξύνωνται 
κατὰ 
τοῦ 
πορίζοντος. 
Ἔνθα 
δὴ 
τὸ 
μὲν 
ἄλλο 
πλῆθος 
τῶν 
ἠπατημένων 
ἀνεχώρει 
καίτοι 
διωργισμένον, 
δισχίλιοι 
δʼ 
ἐπʼ 
αὐτὸν 
ὥρμησαν 
ἔνοπλοι, 
καὶ 
φθάσαντος 
εἰς 
τὸ 
δωμάτιον 
παρελθεῖν 
ἀπειλοῦντες 
ἐφεστήκεσαν. 
ἐπὶ 
τούτοις 
Ἰώσηπος 
ἀπάτῃ 
δευτέρᾳ 
χρῆται· 
ἀναβὰς 
γὰρ 
ἐπὶ 
τὸ 
τέγος 
καὶ 
τῇ 
δεξιᾷ 
καταστείλας 
τὸν 
θόρυβον 
αὐτῶν 
ἀγνοεῖν 
ἔφη 
τίνων 
ἀξιοῦσιν 
τυχεῖν· 
οὐ 
γὰρ 
κατακούειν 
διὰ 
τὴν 
τῆς 
βοῆς 
σύγχυσιν· 
ὅσα 
δʼ 
ἂν 
κελεύσωσιν 
πάντα 
ποιήσειν, 
εἰ 
τοὺς 
διαλεξομένους 
ἡσυχῆ 
πέμψειαν 
εἴσω 
πρὸς 
αὐτόν. 
ταῦτα 
ἀκούσαντες 
οἱ 
γνώριμοι 
σὺν 
τοῖς 
ἄρχουσιν 
εἰσῄεσαν. 
ὁ 
δὲ 
σύρας 
αὐτοὺς 
εἰς 
τὸ 
μυχαίτατον 
τῆς 
οἰκίας 
καὶ 
τὴν 
αὔλειον 
ἀποκλείσας 
ἐμαστίγωσεν, 
μέχρι 
πάντων 
τὰ 
σπλάγχνα 
γυμνῶσαι· 
περιειστήκει 
δὲ 
τέως 
τὸ 
πλῆθος 
δικαιολογεῖσθαι 
μακρότερα 
τοὺς 
εἰσελθόντας 
οἰόμενον. 
ὁ 
δὲ 
τὰς 
θύρας 
ἐξαπίνης 
ἀνοίξας 
ᾑμαγμένους 
ἐξαφῆκεν 
τοὺς 
ἄνδρας 
καὶ 
τοσαύτην 
τοῖς 
ἀπειλοῦσιν 
ἐνειργάσατο 
κατάπληξιν, 
ὥστε 
ῥίψαντας 
τὰ 
ὅπλα 
φεύγειν. 
Πρὸς 
ταῦτα 
Ἰωάννης 
ἐπέτεινεν 
τὸν 
φθόνον 
καὶ 
δευτέραν 
ἤρτυσεν 
ἐπιβουλὴν 
κατὰ 
τοῦ 
Ἰωσήπου. 
σκηψάμενος 
δὴ 
νόσον 
ἱκέτευσεν 
διʼ 
ἐπιστολῆς 
τὸν 
Ἰώσηπον 
ἐπιτρέψαι 
πρὸς 
θεραπείαν 
αὐτῷ 
χρήσασθαι 
τοῖς 
ἐν 
Τιβεριάδι 
θερμοῖς 
ὕδασιν. 
ὁ 
δέ, 
οὔπω 
γὰρ 
ὑπώπτευεν 
τὸν 
ἐπίβουλον, 
γράφει 
τοῖς 
κατὰ 
τὴν 
πόλιν 
ὑπάρχοις 
ξενίαν 
τε 
καὶ 
τὰ 
ἐπιτήδεια 
Ἰωάννῃ 
παρασχεῖν. 
ὧν 
ἀπολαύσας 
μετὰ 
δύο 
ἡμέρας 
ἐφʼ 
ὃ 
παρῆν 
διεπράττετο, 
καὶ 
τοὺς 
μὲν 
ἀπάταις 
τοὺς 
δὲ 
χρήμασι 
διαφθείρων 
ἀνέπειθεν 
ἀποστῆναι 
Ἰωσήπου. 
καὶ 
γνοὺς 
ταῦτα 
Σίλας 
ὁ 
φυλάσσειν 
τὴν 
πόλιν 
ὑπὸ 
Ἰωσήπου 
καθεσταμένος 
γράφει 
τὰ 
περὶ 
τὴν 
ἐπιβουλὴν 
αὐτῷ 
κατὰ 
τάχος. 
ὁ 
δὲ 
Ἰώσηπος 
ὡς 
ἔλαβεν 
τὴν 
ἐπιστολήν, 
νυκτὸς 
ὁδεύσας 
συντόνως 
ἑωθινὸς 
παρῆν 
πρὸς 
τὴν 
Τιβεριάδα. 
καὶ 
τὸ 
μὲν 
ἄλλο 
πλῆθος 
αὐτῷ 
ὑπήντα, 
Ἰωάννης 
δὲ 
καίτοι 
τὴν 
παρουσίαν 
ὑποπτεύσας 
ἐπʼ 
αὐτὸν 
ὅμως 
πέμψας 
τινὰ 
τῶν 
γνωρίμων 
ὑπεκρίνατο 
τὴν 
ἀσθένειαν 
καὶ 
κλινήρης 
ὢν 
ὑστερῆσαι 
τῆς 
θεραπείας 
ἔλεγεν. 
ὡς 
δὲ 
εἰς 
τὸ 
στάδιον 
τοὺς 
Τιβεριεῖς 
ἀθροίσας 
ὁ 
Ἰώσηπος 
ἐπειρᾶτο 
διαλέγεσθαι 
περὶ 
τῶν 
ἐπεσταλμένων, 
ὑποπέμψας 
ὁπλίτας 
προσέταξεν 
αὐτὸν 
ἀνελεῖν. 
τούτους 
τὰ 
ξίφη 
γυμνοῦντας 
ὁ 
δῆμος 
προϊδὼν 
ἀνεβόησεν· 
πρὸς 
δὲ 
 τὴν 
κραυγὴν 
ὁ 
Ἰώσηπος 
ἐπιστραφεὶς 
καὶ 
θεασάμενος 
ἐπὶ 
τῆς 
σφαγῆς 
ἤδη 
τὸν 
σίδηρον 
ἀπεπήδησεν 
εἰς 
τὸν 
αἰγιαλόν· 
εἱστήκει 
δὲ 
δημηγορῶν 
ἐπὶ 
βουνοῦ 
τινος 
ἑξαπήχους 
τὸ 
ὕψος· 
καὶ 
παρορμοῦντος 
ἐπιπηδήσας 
σκάφους 
σὺν 
δυσὶν 
σωματοφύλαξιν 
εἰς 
μέσην 
τὴν 
λίμνην 
ἀνέφυγεν. 
Οἱ 
στρατιῶται 
δʼ 
αὐτοῦ 
ταχέως 
ἁρπάσαντες 
τὰ 
ὅπλα 
κατὰ 
τῶν 
ἐπιβούλων 
ἐχώρουν. 
ἔνθα 
δείσας 
ὁ 
Ἰώσηπος, 
μὴ 
πολέμου 
κινηθέντος 
ἐμφυλίου 
διʼ 
ὀλίγων 
φθόνον 
παραναλώσῃ 
τὴν 
πόλιν, 
πέμπει 
τοῖς 
σφετέροις 
ἄγγελον 
μόνης 
προνοεῖν 
τῆς 
ἑαυτῶν 
ἀσφαλείας, 
μήτε 
δὲ 
κτείνειν 
τινὰ 
μήτʼ 
ἀπελέγχειν 
τῶν 
αἰτίων. 
καὶ 
οἱ 
μὲν 
τῷ 
παραγγέλματι 
πεισθέντες 
ἠρέμησαν, 
οἱ 
δʼ 
ἀνὰ 
τὴν 
πέριξ 
χώραν 
πυθόμενοι 
τήν 
τε 
ἐπιβουλὴν 
καὶ 
τὸν 
συσκευάσαντα 
συνηθροίζοντο 
κατὰ 
Ἰωάννου· 
φθάνει 
δʼ 
ἐκεῖνος 
εἰς 
Γίσχαλα 
φυγὼν 
τὴν 
πατρίδα. 
συνέρρεον 
δὲ 
πρὸς 
τὸν 
Ἰώσηπον 
οἱ 
Γαλιλαῖοι 
κατὰ 
πόλεις, 
καὶ 
πολλαὶ 
μυριάδες 
ὁπλιτῶν 
γενόμεναι 
παρεῖναι 
σφᾶς 
ἐπὶ 
τὸν 
Ἰωάννην 
τὸν 
κοινὸν 
ἐπίβουλον 
ἐβόων· 
συγκαταφλέξειν 
γὰρ 
αὐτῷ 
καὶ 
τὴν 
ὑποδεξαμένην 
πατρίδα. 
ὁ 
δὲ 
ἀποδέχεσθαι 
μὲν 
αὐτῶν 
ἔφασκεν 
τὴν 
εὔνοιαν, 
ἀνεῖργεν 
δὲ 
τὴν 
ὁρμήν, 
χειρώσασθαι 
συνέσει 
τοὺς 
ἐχθροὺς 
μᾶλλον 
ἢ 
κτεῖναι 
προαιρούμενος. 
ἐκλαβὼν 
δὲ 
τοὺς 
ἀφʼ 
ἑκάστης 
πόλεως 
Ἰωάννῃ 
συναφεστῶτας 
κατʼ 
ὄνομα, 
προθύμως 
δὲ 
ἐνεδείκνυντο 
τοὺς 
σφετέρους 
οἱ 
δημόται, 
καὶ 
διὰ 
κηρύκων 
ἀπειλήσας 
ἐντὸς 
ἡμέρας 
πέμπτης 
τῶν 
μὴ 
καταλιπόντων 
Ἰωάννην 
τάς 
τε 
οὐσίας 
διαρπάσειν 
καὶ 
τὰς 
οἰκίας 
ἅμα 
ταῖς 
γενεαῖς 
καταφλέξειν, 
τρισχιλίους 
μὲν 
ἀπέστησεν 
εὐθέως, 
οἳ 
παραγενόμενοι 
τὰ 
ὅπλα 
παρὰ 
τοῖς 
ποσὶν 
ἔρριψαν 
αὐτοῦ, 
σὺν 
δὲ 
τοῖς 
καταλειφθεῖσιν, 
ἦσαν 
δʼ 
ὅσον 
εἰς 
δισχιλίους 
Σύρων 
φυγάδες, 
ἀνέστελλεν 
Ἰωάννης 
πάλιν 
ἐπὶ 
τὰς 
λαθραίους 
ἐπιβουλὰς 
ἐκ 
τῶν 
φανερωτέρων. 
κρύφα 
γοῦν 
ἔπεμπεν 
ἀγγέλους 
εἰς 
Ἱεροσόλυμα 
διαβάλλων 
τὸν 
Ἰώσηπον 
ἐπὶ 
τῷ 
μεγέθει 
τῆς 
δυνάμεως, 
φάσκων 
ὅσον 
οὐδέπω 
τύραννον 
ἐλεύσεσθαι 
τῆς 
μητροπόλεως, 
εἰ 
μὴ 
προκαταληφθείη. 
ταῦθʼ 
ὁ 
μὲν 
δῆμος 
προειδὼς 
οὐ 
προσεῖχεν, 
οἱ 
δυνατοὶ 
δὲ 
κατὰ 
φθόνον 
καὶ 
τῶν 
ἀρχόντων 
τινὲς 
λάθρα 
τῷ 
Ἰωάννῃ 
χρήματα 
πρὸς 
συλλογὴν 
μισθοφόρων 
ἔπεμψαν, 
ὅπως 
πολεμῇ 
πρὸς 
Ἰώσηπον· 
ἐψηφίσαντο 
δὲ 
καθʼ 
ἑαυτοὺς 
καὶ 
μετακαλεῖν 
αὐτὸν 
ἀπὸ 
τῆς 
στρατηγίας. 
οὐ 
μὴν 
ἠξίουν 
ἀποχρήσειν 
τὸ 
δόγμα· 
δισχιλίους 
δὲ 
καὶ 
πεντακοσίους 
ὁπλίτας 
καὶ 
τέσσαρας 
τῶν 
ἐπιφανῶν 
ἄνδρας 
ἔστειλαν, 
τόν 
τε 
τοῦ 
Νομικοῦ 
Ἰώεσδρον 
καὶ 
Ἀνανίαν 
Σαδούκι 
καὶ 
Σίμωνα 
καὶ 
Ἰούδην 
Ἰωνάθου, 
πάντας 
εἰπεῖν 
δυνατωτάτους, 
ἵνʼ 
οὗτοι 
τὴν 
πρὸς 
τὸν 
Ἰώσηπον 
εὔνοιαν 
ἀποστρέψωσιν, 
κἂν 
μὲν 
ἑκὼν 
παραγένηται, 
λόγον 
ὑποσχεῖν 
ἐᾶν 
αὐτόν, 
εἰ 
δὲ 
βιάζοιτο 
μένειν, 
ὡς 
πολεμίῳ 
χρῆσθαι. 
Ἰωσήπῳ 
δὲ 
παραγίνεσθαι 
μὲν 
στρατιὰν 
ἐπεστάλκεσαν 
οἱ 
φίλοι, 
τὴν 
δʼ 
αἰτίαν 
οὐ 
προεδήλουν 
ἅτε 
δὴ 
λάθρα 
τῶν 
ἐχθρῶν 
βεβουλευμένων. 
διὸ 
καὶ 
μὴ 
προφυλαξαμένου 
τέσσαρες 
πόλεις 
εὐθέως 
πρὸς 
τοὺς 
διαφόρους 
ἀπέστησαν 
ἐλθόντας, 
Σέπφωρίς 
τε 
καὶ 
Γάβαρα 
καὶ 
 Γίσχαλα 
καὶ 
Τιβεριάς. 
ταχέως 
δὲ 
καὶ 
ταύτας 
προσηγάγετο 
δίχα 
τῶν 
ὅπλων 
καὶ 
χειρωσάμενος 
στρατηγήμασιν 
τοὺς 
τέσσαρας 
ἡγεμόνας 
τῶν 
τε 
ὁπλιτῶν 
τοὺς 
δυνατωτάτους 
ἀνέπεμψεν 
εἰς 
Ἱεροσόλυμα. 
πρὸς 
οὓς 
ὁ 
δῆμος 
οὐ 
μετρίως 
ἠγανάκτησεν 
καὶ 
σὺν 
αὐτοῖς 
ὥρμησεν 
τοὺς 
προπέμψαντας 
ἀνελεῖν, 
εἰ 
μὴ 
φθάσαντες 
ἀπέδρασαν. 
Ἰωάννην 
δὲ 
λοιπὸν 
ἐντὸς 
τοῦ 
Γισχάλων 
τείχους 
ὁ 
παρὰ 
Ἰωσήπου 
φόβος 
ἐφρούρει. 
καὶ 
μετʼ 
ὀλίγας 
ἡμέρας 
πάλιν 
ἀπέστη 
Τιβεριὰς 
ἐπικαλεσαμένων 
τῶν 
ἔνδον 
Ἀγρίππαν 
τὸν 
βασιλέα. 
καὶ 
τοῦ 
μὲν 
μὴ 
καταντήσαντος 
ἐφʼ 
ἣν 
συντέτακτο 
προθεσμίαν, 
Ῥωμαϊκῶν 
δʼ 
ὀλίγων 
ἱππέων 
κατʼ 
ἐκείνην 
τὴν 
ἡμέραν 
παραφανέντων, 
τὸν 
Ἰώσηπον 
ἐξεκήρυσσον. 
τῶν 
δʼ 
ἠγγέλη 
μὲν 
εἰς 
Ταριχέας 
ἡ 
ἀπόστασις 
εὐθέως, 
ἐκπεπομφὼς 
δὲ 
πάντας 
τοὺς 
στρατιώτας 
ἐπὶ 
σίτου 
συλλογὴν 
οὔτε 
μόνος 
ἐξορμᾶν 
ἐπὶ 
τοὺς 
ἀποστάντας 
οὔτε 
μένειν 
ὑπέμενεν, 
δεδοικὼς 
μὴ 
βραδύναντος 
αὐτοῦ 
φθάσωσιν 
οἱ 
βασιλικοὶ 
παρελθεῖν 
εἰς 
τὴν 
πόλιν· 
οὐδὲ 
γὰρ 
τὴν 
ἐπιοῦσαν 
ἡμέραν 
ἐνεργὸν 
ἕξειν 
ἔμελλεν 
ἐπέχοντος 
σαββάτου. 
δόλῳ 
δὴ 
περιελθεῖν 
ἐπενόει 
τοὺς 
ἀποστάντας. 
καὶ 
τὰς 
μὲν 
πύλας 
τῶν 
Ταριχεῶν 
ἀποκλεῖσαι 
κελεύσας, 
ὡς 
μὴ 
προεξαγγείλειέ 
τις 
τὸ 
σκέμμα 
τοῖς 
ἐπιχειρουμένοις, 
τὰ 
δʼ 
ἐπὶ 
τῆς 
λίμνης 
σκάφη 
πάντα 
συναθροίσας, 
τριάκοντα 
δʼ 
εὑρέθησαν 
καὶ 
τριακόσια, 
καὶ 
ναῦται 
τεσσάρων 
οὐ 
πλείους 
ἦσαν 
 ἐν 
ἑκάστῳ, 
διὰ 
τάχους 
ἐλαύνει 
πρὸς 
τὴν 
Τιβεριάδα. 
καὶ 
τοσοῦτον 
ἀποσχὼν 
τῆς 
πόλεως 
ἐξ 
ὅσου 
συνιδεῖν 
οὐ 
ῥᾴδιον 
ἦν 
κενὰς 
τὰς 
ἁλιάδας 
μετεώρους 
σαλεύειν 
ἐκέλευσεν, 
αὐτὸς 
δὲ 
μόνους 
ἑπτὰ 
τῶν 
σωματοφυλάκων 
ἀνόπλους 
ἔχων 
ἔγγιον 
ὀφθῆναι 
προσῄει. 
θεασάμενοι 
δʼ 
αὐτὸν 
ἀπὸ 
τῶν 
τειχῶν 
ἔτι 
βλασφημοῦντες 
οἱ 
διάφοροι 
καὶ 
διὰ 
τὴν 
ἔκπληξιν 
πάντα 
τὰ 
σκάφη 
γέμειν 
ὁπλιτῶν 
νομίσαντες 
ἔρριψαν 
τὰ 
ὅπλα 
καὶ 
κατασείοντες 
ἱκετηρίας 
ἐδέοντο 
φείσασθαι 
τῆς 
πόλεως. 
Ὁ 
δὲ 
Ἰώσηπος 
πολλὰ 
διαπειλησάμενος 
αὐτοῖς 
καὶ 
κατονειδίσας, 
εἰ 
πρῶτον 
μὲν 
ἀράμενοι 
τὸν 
πρὸς 
Ῥωμαίους 
πόλεμον 
εἰς 
στάσεις 
ἐμφυλίους 
προαναλίσκουσιν 
τὴν 
ἰσχὺν 
καὶ 
τὰ 
εὐκταιότατα 
δρῶσιν 
τοῖς 
ἐχθροῖς, 
ἔπειτα 
τὸν 
κηδεμόνα 
τῆς 
ἀσφαλείας 
αὐτῶν 
ἀναρπάσαι 
σπεύδουσιν 
καὶ 
κλείειν 
οὐκ 
αἰδοῦνται 
τὴν 
πόλιν 
αὐτῷ 
τῷ 
τειχίσαντι, 
προσδέχεσθαι 
τοὺς 
ἀπολογησομένους 
ἔφασκεν 
καὶ 
διʼ 
ὧν 
βεβαιώσεται 
τὴν 
πόλιν. 
κατέβαινον 
δʼ 
εὐθέως 
δέκα 
τῶν 
Τιβεριέων 
οἱ 
δυνατώτατοι· 
καὶ 
τοὺς 
μὲν 
ἀναλαβὼν 
μιᾷ 
τῶν 
ἁλιάδων 
ἀνήγαγεν 
πορρωτέρω, 
πεντήκοντα 
δʼ 
ἑτέρους 
τῆς 
βουλῆς 
τοὺς 
μάλιστα 
γνωρίμους 
κελεύει 
προελθεῖν 
ὡς 
καὶ 
παρʼ 
ἐκείνων 
πίστιν 
τινὰ 
βουλόμενος 
λαβεῖν. 
ἔπειτα 
καινοτέρας 
σκήψεις 
ἐπινοῶν 
ἄλλους 
ἐπʼ 
ἄλλοις 
ὡς 
ἐπὶ 
συνθήκαις 
προυκαλεῖτο. 
τοῖς 
δὲ 
κυβερνήταις 
ἐκέλευσεν 
τῶν 
πληρουμένων 
διὰ 
τάχους 
εἰς 
Ταριχέας 
ἀναπλεῖν 
καὶ 
συγκλείειν 
τοὺς 
ἄνδρας 
εἰς 
τὸ 
δεσμωτήριον, 
μέχρι 
πᾶσαν 
μὲν 
τὴν 
 βουλὴν 
οὖσαν 
ἑξακοσίων, 
περὶ 
δὲ 
δισχιλίους 
τῶν 
ἀπὸ 
τοῦ 
δήμου 
συλλαβὼν 
ἀνήγαγεν 
σκάφεσιν 
εἰς 
Ταριχέας. 
Βοώντων 
δὲ 
τῶν 
λοιπῶν 
αἴτιον 
εἶναι 
μάλιστα 
τῆς 
ἀποστάσεως 
Κλεῖτόν 
τινα 
καὶ 
παρακαλούντων 
εἰς 
ἐκεῖνον 
ἀπερείδεσθαι 
τὴν 
ὀργήν, 
ὁ 
Ἰώσηπος 
ἀνελεῖν 
μὲν 
οὐδένα 
προῄρητο, 
Ληουὶν 
δέ 
τινα 
τῶν 
ἑαυτοῦ 
φυλάκων 
ἐκέλευσεν 
ἐξελθεῖν, 
ἵνα 
ἀποκόψῃ 
τὰς 
χεῖρας 
τοῦ 
Κλείτου. 
δείσας 
δὲ 
ἐκεῖνος 
εἰς 
ἐχθρῶν 
στῖφος 
ἀποβήσεσθαι 
μόνος 
οὐκ 
ἔφη. 
σχετλιάζοντα 
δὲ 
τὸν 
Ἰώσηπον 
ἐπὶ 
τοῦ 
σκάφους 
ὁ 
Κλεῖτος 
ὁρῶν 
καὶ 
προθυμούμενον 
αὐτὸν 
ἐπιπηδᾶν 
ἐπὶ 
τὴν 
τιμωρίαν 
ἱκέτευεν 
ἀπὸ 
τῆς 
ἀκτῆς 
τὴν 
ἑτέραν 
τῶν 
χειρῶν 
καταλιπεῖν. 
κἀκείνου 
κατανεύσαντος 
ἐφʼ 
ᾧ 
τὴν 
ἑτέραν 
αὐτὸς 
ἀποκόψειεν 
ἑαυτοῦ, 
σπασάμενος 
τῇ 
δεξιᾷ 
τὸ 
ξίφος 
ἀπέκοψεν 
τὴν 
λαιάν· 
εἰς 
τοσοῦτον 
δέους 
ὑπὸ 
τοῦ 
Ἰωσήπου 
προήχθη. 
τότε 
μὲν 
δὴ 
κενοῖς 
σκάφεσιν 
καὶ 
δορυφόροις 
ἑπτὰ 
τὸν 
δῆμον 
αἰχμαλωτισάμενος 
πάλιν 
Τιβεριάδα 
προσηγάγετο, 
μετὰ 
δʼ 
ἡμέρας 
ὀλίγας 
Σεπφωρίταις 
συναποστᾶσαν 
εὑρὼν 
ἐπέτρεψεν 
διαρπάσαι 
τοῖς 
στρατιώταις. 
συναγαγὼν 
μέντοι 
πάντα 
τοῖς 
δημόταις 
ἔδωκεν 
τοῖς 
τε 
κατὰ 
Σέπφωριν 
ὁμοίως· 
καὶ 
γὰρ 
ἐκείνους 
χειρωσάμενος 
νουθετῆσαι 
διὰ 
τῆς 
ἁρπαγῆς 
ἠθέλησεν, 
τῇ 
δʼ 
ἀποδόσει 
τῶν 
χρημάτων 
πάλιν 
εἰς 
εὔνοιαν 
προσηγάγετο. 
Τὰ 
μὲν 
οὖν 
κατὰ 
Γαλιλαίαν 
ἐπέπαυτο 
κινήματα, 
καὶ 
τῶν 
ἐμφυλίων 
παυσάμενοι 
θορύβων 
ἐπὶ 
τὰς 
πρὸς 
Ῥωμαίους 
ἐτράποντο 
παρασκευάς· 
ἐν 
δὲ 
τοῖς 
Ἱεροσολύμοις 
Ἄνανός 
τε 
ὁ 
ἀρχιερεὺς 
καὶ 
τῶν 
δυνατῶν 
ὅσοι 
μὴ 
τὰ 
Ῥωμαίων 
ἐφρόνουν 
τό 
τε 
τεῖχος 
ἐπεσκεύαζον 
καὶ 
πολλὰ 
τῶν 
πολεμιστηρίων 
ὀργάνων. 
καὶ 
διὰ 
πάσης 
μὲν 
τῆς 
πόλεως 
ἐχαλκεύετο 
βέλη 
καὶ 
πανοπλία, 
πρὸς 
ἀτάκτοις 
δὲ 
γυμνασίαις 
τὸ 
τῶν 
νέων 
πλῆθος 
ἦν, 
καὶ 
μεστὰ 
πάντα 
θορύβου, 
δεινὴ 
δὲ 
κατήφεια 
τῶν 
μετρίων, 
καὶ 
πολλοὶ 
τὰς 
μελλούσας 
προορώμενοι 
συμφορὰς 
ἀπωλοφύροντο. 
θειασμοί 
τε 
τοῖς 
εἰρήνην 
ἀγαπῶσιν 
δύσφημοι, 
τοῖς 
δὲ 
τὸν 
πόλεμον 
ἐξάψασιν 
ἐσχεδιάζοντο 
πρὸς 
ἡδονήν, 
καὶ 
τὸ 
κατάστημα 
τῆς 
πόλεως 
πρὶν 
ἐπελθεῖν 
Ῥωμαίους 
ἦν 
οἷον 
ἀπολουμένης. 
Ἀνάνῳ 
γε 
μὴν 
φροντὶς 
ἦν 
κατὰ 
μικρὸν 
ἀφισταμένῳ 
τῶν 
εἰς 
τὸν 
πόλεμον 
παρασκευῶν 
κάμψαι 
πρὸς 
τὸ 
συμφέρον 
τούς 
τε 
στασιαστὰς 
καὶ 
τὴν 
τῶν 
κληθέντων 
ζηλωτῶν 
ἀφροσύνην, 
ἡττήθη 
δὲ 
τῆς 
βίας, 
κἀν 

τοῖς 
ἑξῆς 
οἵου 
τέλους 
ἔτυχεν 
δηλώσομεν. 
Κατὰ 
δὲ 
τὴν 
Ἀκραβετηνὴν 
τοπαρχίαν 
ὁ 
Γιώρα 
Σίμων 
πολλοὺς 
τῶν 
νεωτεριζόντων 
συστησάμενος 
ἐφʼ 
ἁρπαγὰς 
ἐτράπετο 
καὶ 
οὐ 
μόνον 
τὰς 
οἰκίας 
ἐσπάρασσεν 
τῶν 
πλουσίων, 
ἀλλὰ 
καὶ 
τὰ 
σώματα 
κατῃκίζετο 
δῆλός 
τε 
ἦν 
ἤδη 
πόρρωθεν 
ἀρχόμενος 
τυραννεῖν. 
πεμφθείσης 
δʼ 
ἐπʼ 
αὐτὸν 
ὑπʼ 
Ἀνάνου 
καὶ 
τῶν 
ἀρχόντων 
στρατιᾶς 
πρὸς 
τοὺς 
ἐν 
Μασάδᾳ 
λῃστὰς 
μεθʼ 
ὧν 
εἶχεν 
κατέφυγεν, 
 κἀκεῖ 
μέχρι 
τῆς 
Ἀνάνου 
καὶ 
τῆς 
τῶν 
ἄλλων 
ἐχθρῶν 
ἀναιρέσεως 
μένων 
συνελῄζετο 
τὴν 
Ἰδουμαίαν· 
ὥστε 
τοὺς 
ἄρχοντας 
τοῦ 
ἔθνους 
διὰ 
τὸ 
πλῆθος 
τῶν 
φονευομένων 
καὶ 
τὰς 
συνεχεῖς 
ἁρπαγὰς 
στρατιὰν 
ἀθροίσαντας 
ἐμφρούρους 
τὰς 
κώμας 
ἔχειν. 
καὶ 
τὰ 
μὲν 
κατὰ 
τὴν 
Ἰδουμαίαν 
ἐν 
τούτοις 
ἦν. 
γ
Νέρωνι 
δʼ 
ὡς 
ἠγγέλη 
τὰ 
κατὰ 
τὴν 
Ἰουδαίαν 
πταίσματα, 
λεληθυῖα 
μὲν 
ὡς 
εἰκὸς 
ἔκπληξις 
ἐμπίπτει 
καὶ 
δέος, 
φανερῶς 
δὲ 
ὑπερηφάνει 
καὶ 
προσωργίζετο, 
στρατηγῶν 
μὲν 
ῥᾳστώνῃ 
μᾶλλον 
ἢ 
ταῖς 
τῶν 
πολεμίων 
ἀρεταῖς 
γεγονέναι 
τὰ 
συμβάντα 
λέγων, 
πρέπειν 
δʼ 
ἡγούμενος 
ἑαυτῷ 
διὰ 
τὸν 
ὄγκον 
τῆς 
ἡγεμονίας 
κατασοβαρεύεσθαι 
τῶν 
σκυθρωπῶν 
καὶ 
δοκεῖν 
δεινοῦ 
παντὸς 
ἐπάνω 
τὴν 
ψυχὴν 
ἔχειν. 
διηλέγχετό 
γε 
μὴν 
ὁ 
τῆς 
ψυχῆς 
θόρυβος 
ὑπὸ 
τῶν 
φροντίδων 
σκεπτομένου 
τίνι 
πιστεύσει 
κινουμένην 
τὴν 
ἀνατολήν, 
ὃς 
τιμωρήσεται 
μὲν 
τὴν 
τῶν 
Ἰουδαίων 
ἐπανάστασιν, 
προκαταλήψεται 
δʼ 
αὐτοῖς 
ἤδη 
καὶ 
τὰ 
πέριξ 
ἔθνη 
συννοσοῦντα. 
μόνον 
εὑρίσκει 
Οὐεσπασιανὸν 
ταῖς 
χρείαις 
ἀναλογοῦντα 
καὶ 
τηλικούτου 
πολέμου 
μέγεθος 
ἀναδέξασθαι 
δυνάμενον, 
ἄνδρα 
ταῖς 
ἀπὸ 
νεότητος 
στρατείαις 
ἐγγεγηρακότα 
καὶ 
 προειρηνεύσαντα 
μὲν 
πάλαι 
Ῥωμαίοις 
τὴν 
ἑσπέραν 
ὑπὸ 
Γερμανῶν 
ταρασσομένην, 
προσκτησάμενον 
δὲ 
τοῖς 
ὅπλοις 
Βρεττανίαν 
τέως 
λανθάνουσαν, 
ὅθεν 
αὐτοῦ 
καὶ 
τῷ 
πατρὶ 
Κλαυδίῳ 
παρέσχε 
χωρὶς 
ἱδρῶτος 
ἰδίου 
θρίαμβον 
καταγαγεῖν. 
Ταῦτά 
τε 
δὴ 
προκλῃδονιζόμενος 
καὶ 
σταθερὰν 
μετʼ 
ἐμπειρίας 
τὴν 
ἡλικίαν 
ὁρῶν, 
μέγα 
δὲ 
πίστεως 
αὐτοῦ 
τοὺς 
υἱοὺς 
ὅμηρον 
καὶ 
τὰς 
τούτων 
ἀκμὰς 
χεῖρα 
τῆς 
πατρῴας 
συνέσεως, 
τάχα 
τι 
καὶ 
περὶ 
τῶν 
ὅλων 
ἤδη 
τοῦ 
θεοῦ 
προοικονομουμένου, 
πέμπει 
τὸν 
ἄνδρα 
ληψόμενον 
τὴν 
ἡγεμονίαν 
τῶν 
ἐπὶ 
Συρίας 
στρατευμάτων, 
πολλὰ 
πρὸς 
τὸ 
ἐπεῖγον 
οἷα 
κελεύουσιν 
αἱ 
ἀνάγκαι 
μειλιξάμενός 
τε 
καὶ 
προθεραπεύσας. 
ὁ 
δʼ 
ἀπὸ 
τῆς 
Ἀχαΐας, 
ἔνθα 
συνῆν 
τῷ 
Νέρωνι, 
τὸν 
μὲν 
υἱὸν 
Τίτον 
ἀπέστειλεν 
ἐπʼ 
Ἀλεξανδρείας 
τὸ 
πέμπτον 
καὶ 
δέκατον 
ἐκεῖθεν 
ἀναστήσοντα 
τάγμα, 
περάσας 
δʼ 
αὐτὸς 
τὸν 
Ἑλλήσποντον 
πεζὸς 
εἰς 
Συρίαν 
ἀφικνεῖται 
κἀκεῖ 
τάς 
τε 
Ῥωμαϊκὰς 
δυνάμεις 
συνήγαγε 
καὶ 
συχνοὺς 
παρὰ 
τῶν 
γειτνιώντων 
βασιλέων 
συμμάχους. 
Ἰουδαῖοι 
δὲ 
μετὰ 
τὴν 
Κεστίου 
πληγὴν 
ἐπηρμένοι 
ταῖς 
ἀδοκήτοις 
εὐπραγίαις 
ἀκρατεῖς 
ἦσαν 
ὁρμῆς 
καὶ 
ὥσπερ 
ἐκριπιζόμενοι 
τῇ 
τύχῃ 
προσωτέρω 
τὸν 
πόλεμον 
ἐξῆγον· 
πᾶν 
γοῦν 
εὐθέως 
ὅσον 
ἦν 
μαχιμώτατον 
αὐτοῖς 
ἀθροισθέντες 
ὥρμησαν 
ἐπʼ 
Ἀσκάλωνα. 
πόλις 
ἐστὶν 
ἀρχαία 
τῶν 
Ἱεροσολύμων 
εἴκοσι 
πρὸς 
τοῖς 
πεντακοσίοις 
ἀπέχουσα 
σταδίους 
ἀεὶ 
διὰ 
μίσους 
Ἰουδαίοις 
γεγενημένη, 
διὸ 
καὶ 
τότε 
ταῖς 
πρώταις 
ὁρμαῖς 
ἐγγίων 
ἔδοξεν. 
ἐξηγοῦντο 
δὲ 
τῆς 
 καταδρομῆς 
τρεῖς 
ἄνδρες 
ἀλκήν 
τε 
κορυφαῖοι 
καὶ 
συνέσει, 
Νίγερ 
τε 
ὁ 
Περαΐτης 
καὶ 
ὁ 
Βαβυλώνιος 
Σίλας, 
πρὸς 
οἷς 
Ἰωάννης 
ὁ 
Ἐσσαῖος. 
ἡ 
δὲ 
Ἀσκάλων 
ἐτετείχιστο 
μὲν 
καρτερῶς, 
βοηθείας 
δὲ 
ἦν 
σχεδὸν 
ἔρημος· 
ἐφρουρεῖτο 
γὰρ 
ὑπό 
τε 
σπείρας 
πεζῶν 
καὶ 
ὑπὸ 
μιᾶς 
ἴλης 
ἱππέων, 
ἧς 
ἐπῆρχεν 
Ἀντώνιος. 
Οἱ 
μὲν 
οὖν 
πολὺ 
ταῖς 
ὁρμαῖς 
συντονώτερον 
ὁδεύσαντες 
ὡς 
ἐγγύθεν 
ὡρμημένοι 
καὶ 
δὴ 
παρῆσαν· 
ὁ 
δὲ 
Ἀντώνιος, 
οὐ 
γὰρ 
ἠγνόει 
μέλλουσαν 
ἔτι 
τὴν 
ἔφοδον 
αὐτῶν, 
προεξήγαγε 
τοὺς 
ἱππεῖς 
καὶ 
οὐδὲν 
οὔτε 
πρὸς 
τὸ 
πλῆθος 
οὔτε 
τὴν 
τόλμαν 
ὑποδείσας 
τῶν 
πολεμίων 
καρτερῶς 
τὰς 
πρώτας 
ὁρμὰς 
ἀνεδέξατο 
καὶ 
τοὺς 
ἐπὶ 
τὸ 
τεῖχος 
ὠθουμένους 
ἀνέστειλεν. 
οἱ 
δὲ 
πρὸς 
ἐμπείρους 
πολέμων 
ἄπειροι 
καὶ 
πεζοὶ 
πρὸς 
ἱππεῖς, 
ἀσύντακτοί 
τε 
πρὸς 
ἡνωμένους 
καὶ 
πρὸς 
ὁπλίτας 
ἐξηρτυμένους 
εἰκαιότερον 
ὡπλισμένοι, 
θυμῷ 
τε 
πλέον 
ἢ 
βουλῇ 
στρατηγούμενοι 
πρὸς 
εὐπειθεῖς 
καὶ 
νεύματι 
πάντα 
πράττοντας 
ἀντιτασσόμενοι 
πονοῦσιν 
ῥᾳδίως· 
ὡς 
γὰρ 
αὐτῶν 
ἅπαξ 
ἤδη 
συνεταράχθησαν 
αἱ 
πρῶται 
φάλαγγες, 
ὑπὸ 
τῆς 
ἵππου 
τρέπονται, 
καὶ 
τοῖς 
κατόπιν 
αὐτῶν 
ἐπὶ 
τὸ 
τεῖχος 
βιαζομένοις 
περιπίπτοντες 
ἀλλήλων 
ἦσαν 
πολέμιοι, 
μέχρι 
πάντες 
ταῖς 
τῶν 
ἱππέων 
ἐμβολαῖς 
 εἴξαντες 
ἐσκεδάσθησαν 
ἀνὰ 
πᾶν 
τὸ 
πεδίον· 
τὸ 
δὲ 
ἦν 
πολὺ 
καὶ 
πᾶν 
ἱππάσιμον. 
ὃ 
δὴ 
καὶ 
τοῖς 
Ῥωμαίοις 
συνεργῆσαν 
πλεῖστον 
εἰργάσατο 
τῶν 
Ἰουδαίων 
φόνον· 
τούς 
τε 
γὰρ 
φεύγοντας 
αὐτῶν 
φθάνοντες 
ἐπέστρεφον 
καὶ 
τῶν 
ὑπὸ 
τοῦ 
δρόμου 
συνειλουμένων 
διεκπαίοντες 
ἀπείρους 
ἀνῄρουν, 
ἄλλοι 
δὲ 
ἄλλους 
ὅπῃ 
τρέποιντο 
κυκλούμενοι 
καὶ 
περιελαύνοντες 
κατηκόντιζον 
ῥᾳδίως. 
καὶ 
τοῖς 
μὲν 
Ἰουδαίοις 
τὸ 
ἴδιον 
πλῆθος 
ἐρημία 
παρὰ 
τὰς 
ἀμηχανίας 
κατεφαίνετο, 
Ῥωμαῖοι 
δὲ 
ἐν 
ταῖς 
εὐπραγίαις 
καίπερ 
ὄντες 
ὀλίγοι 
τῷ 
πολέμῳ 
καὶ 
περισσεύειν 
σφᾶς 
αὐτοὺς 
ὑπελάμβανον. 
καὶ 
τῶν 
μὲν 
προσφιλονεικούντων 
τοῖς 
πταίσμασιν 
αἰδοῖ 
τε 
φυγῆς 
ταχείας 
καὶ 
μεταβολῆς 
ἐλπίδι, 
τῶν 
δὲ 
μὴ 
κοπιώντων 
ἐν 
οἷς 
εὐτύχουν, 
παρέτεινεν 
ἡ 
μάχη 
μέχρι 
δείλης, 
ἕως 
ἀνῃρέθησαν 
μὲν 
μύριοι 
τῶν 
Ἰουδαίων 
τὸν 
ἀριθμὸν 
ἄνδρες 
καὶ 
δύο 
τῶν 
ἡγεμόνων, 
Ἰωάννης 
τε 
καὶ 
Σίλας· 
οἱ 
λοιποὶ 
δὲ 
τραυματίαι 
τὸ 
πλέον 
σὺν 
τῷ 
περιλειπομένῳ 
τῶν 
ἡγεμόνων 
Νίγερι 
τῆς 
Ἰδουμαίας 
εἰς 
πολίχνην 
τινά, 
Χάαλλις 
καλεῖται, 
συνέφυγον. 
ὀλίγοι 
δέ 
τινες 
καὶ 
τῶν 
Ῥωμαίων 
ἐπὶ 
τῆσδε 
τῆς 
παρατάξεως 
ἐτρώθησαν. 
Οὐ 
μὴν 
οἱ 
Ἰουδαῖοι 
τηλικαύτῃ 
συμφορᾷ 
κατεστάλησαν 
τὰ 
φρονήματα, 
μᾶλλον 
δʼ 
αὐτῶν 
τὸ 
πάθος 
ἤγειρε 
τὰς 
τόλμας, 
ὑπερορῶντές 
τε 
τοὺς 
ἐν 
ποσὶ 
νεκροὺς 
ἐδελεάζοντο 
τοῖς 
προτέροις 
κατορθώμασιν 
ἐπὶ 
πληγὴν 
δευτέραν. 
διαλιπόντες 
γοῦν 
οὐδʼ 
ὅσον 
ἰάσασθαι 
τὰ 
τραύματα 
καὶ 
τὴν 
δύναμιν 
πᾶσαν 
ἐπισυλλέξαντες 
ὀργιλώτερον 
καὶ 
πολλῷ 
πλείους 
ἐπαλινδρόμουν 
ἐπὶ 
τὴν 
Ἀσκάλωνα. 
παρείπετο 
δʼ 
αὐτοῖς 
μετά 
τε 
τῆς 
ἀπειρίας 
καὶ 
τῶν 
ἄλλων 
πρὸς 
πόλεμον 
ἐλασσωμάτων 
ἡ 
προτέρα 
τύχη· 
τοῦ 
γὰρ 
Ἀντωνίου 
τὰς 
παρόδους 
προλοχίσαντος 
ἀδόκητοι 
ταῖς 
ἐνέδραις 
ἐμπεσόντες 
καὶ 
ὑπὸ 
τῶν 
ἱππέων 
πρὶν 
εἰς 
μάχην 
συντάξασθαι 
κυκλωθέντες, 
πάλιν 
πίπτουσι 
μὲν 
ὑπὲρ 
ὀκτακισχιλίους, 
οἱ 
λοιποὶ 
δὲ 
πάντες 
ἔφυγον, 
σὺν 
οἷς 
καὶ 
Νίγερ, 
πολλὰ 
κατὰ 
τὴν 
φυγὴν 
εὐτολμίας 
ἐπιδειξάμενος 
ἔργα, 
συνελαύνονταί 
τε 
προσκειμένων 
τῶν 
πολεμίων 
εἴς 
τινα 
πύργον 
ὀχυρὸν 
κώμης 
Βελζεδὲκ 
καλουμένης. 
οἱ 
δὲ 
περὶ 
τὸν 
Ἀντώνιον 
ὡς 
μήτε 
τρίβοιντο 
περὶ 
τὸν 
πύργον 
ὄντα 
δυσάλωτον 
μήτε 
ζῶντα 
τὸν 
ἡγεμόνα 
καὶ 
γενναιότατον 
τῶν 
πολεμίων 
περιίδοιεν, 
ὑποπιμπρᾶσι 
τὸ 
τεῖχος. 
φλεγομένου 
δὲ 
τοῦ 
πύργου 
Ῥωμαῖοι 
μὲν 
ἀναχωροῦσι 
γεγηθότες 
ὡς 
διεφθαρμένου 
καὶ 
Νίγερος, 
ὁ 
δὲ 
εἰς 
τὸ 
μυχαίτατον 
τοῦ 
φρουρίου 
σπήλαιον 
καταπηδήσας 
ἐκ 
τοῦ 
πύργου 
διασώζεται, 
καὶ 
μεθʼ 
ἡμέρας 
τρεῖς 
τοῖς 
μετʼ 
ὀλοφυρμοῦ 
πρὸς 
κηδείαν 
αὐτὸν 
ἐρευνῶσιν 
ὑποφθέγγεται. 
προελθὼν 
δὲ 
χαρᾶς 
ἀνελπίστου 
πάντας 
ἐπλήρωσεν 
Ἰουδαίους 
ὡς 
προνοίᾳ 
θεοῦ 
σωθεὶς 
αὐτοῖς 
στρατηγὸς 
εἰς 
τὰ 
μέλλοντα. 
Οὐεσπασιανὸς 
δὲ 
τὰς 
δυνάμεις 
ἀναλαβὼν 
ἐκ 
τῆς 
Ἀντιοχείας, 
ἣ 
μητρόπολίς 
ἐστι 
τῆς 
Συρίας, 
μεγέθους 
τε 
ἕνεκα 
καὶ 
τῆς 
ἄλλης 
εὐδαιμονίας 
τρίτον 
ἀδηρίτως 
ἐπὶ 
τῆς 
ὑπὸ 
Ῥωμαίοις 
οἰκουμένης 
ἔχουσα 
τόπον, 
ἔνθα 
μετὰ 
πάσης 
τῆς 
ἰδίας 
ἰσχύος 
ἐκδεχόμενον 
αὐτοῦ 
τὴν 
ἄφιξιν 
καὶ 
Ἀγρίππαν 
τὸν 
βασιλέα 
κατειλήφει, 
ἐπὶ 
Πτολεμαΐδος 
ἠπείγετο. 
καὶ 
κατὰ 
ταύτην 
ὑπαντῶσιν 
αὐτῷ 
τὴν 
 πόλιν 
οἱ 
τῆς 
Γαλιλαίας 
Σέπφωριν 
νεμόμενοι 
πόλιν, 
μόνοι 
τῶν 
τῇδε 
εἰρηνικὰ 
φρονοῦντες· 
οἳ 
καὶ 
τῆς 
ἑαυτῶν 
σωτηρίας 
καὶ 
τῆς 
Ῥωμαίων 
ἰσχύος 
οὐκ 
ἀπρονόητοι 
πρὶν 
ἀφικέσθαι 
Οὐεσπασιανὸν 
Καισεννίῳ 
Γάλλῳ 
πίστεις 
τε 
ἔδοσαν 
καὶ 
δεξιὰς 
ἔλαβον 
καὶ 
παρεδέξαντο 
φρουράν. 
τότε 
γε 
μὴν 
φιλοφρόνως 
ἐκδεξάμενοι 
τὸν 
ἡγεμόνα 
προθύμως 
σφᾶς 
αὐτοὺς 
ὑπέσχοντο 
κατὰ 
τῶν 
ὁμοφύλων 
συμμάχους· 
οἷς 
ὁ 
στρατηγὸς 
ἀξιώσασι 
τέως 
πρὸς 
ἀσφάλειαν 
ἱππεῖς 
τε 
καὶ 
πεζοὺς 
παραδίδωσιν 
ὅσους 
ἀνθέξειν 
ταῖς 
καταδρομαῖς, 
εἴ 
τι 
Ἰουδαῖοι 
παρακινοῖεν, 
ὑπελάμβανον· 
καὶ 
γὰρ 
οὐ 
μικρὸν 
ἐδόκει 
τὸ 
κινδύνευμα 
πρὸς 
τὸν 
μέλλοντα 
πόλεμον 
ἀφαιρεθῆναι 
τὴν 
Σέπφωριν, 
μεγίστην 
μὲν 
οὖσαν 
τῆς 
Γαλιλαίας 
πόλιν, 
ἐρυμνοτάτῳ 
δʼ 
ἐπιτετειχισμένην 
χωρίῳ 
καὶ 
φρουρὰν 
ὅλου 
τοῦ 
ἔθνους 
ἐσομένην. 
Δύο 
δʼ 
οὔσας 
τὰς 
Γαλιλαίας, 
τήν 
τε 
ἄνω 
καὶ 
τὴν 
κάτω 
προσαγορευομένην, 
περιίσχει 
μὲν 
ἡ 
Φοινίκη 
τε 
καὶ 
Συρία, 
διορίζει 
δὲ 
ἀπὸ 
μὲν 
δύσεως 
ἡλίου 
Πτολεμαῒς 
τοῖς 
τῆς 
χώρας 
τέρμασι 
καὶ 
Κάρμηλος, 
τὸ 
πάλαι 
μὲν 
Γαλιλαίων, 
νῦν 
δὲ 
Τυρίων 
ὄρος· 
ᾧ 
προσίσχει 
Γαβαά, 
πόλις 
ἱππέων, 
οὕτω 
προσαγορευομένη 
διὰ 
τὸ 
τοὺς 
ὑφʼ 
Ἡρώδου 
βασιλέως 
ἀπολυομένους 
ἱππεῖς 
ἐν 
αὐτῇ 
κατοικεῖν· 
ἀπὸ 
δὲ 
μεσημβρίας 
Σαμαρεῖτίς 
τε 
καὶ 
Σκυθόπολις 
μέχρι 
τῶν 
Ἰορδάνου 
ναμάτων. 
πρὸς 
ἕω 
δὲ 
Ἱππηνῇ 
τε 
καὶ 
Γαδάροις 
ἀποτέμνεται 
καὶ 
τῇ 
Γαυλωνίτιδι· 
ταύτῃ 
καὶ 
τῆς 
Ἀγρίππα 
βασιλείας 
ὅροι. 
τὰ 
προσάρκτια 
δʼ 
αὐτῆς 
Τύρῳ 
τε 
καὶ 
τῇ 
Τυρίων 
χώρᾳ 
περατοῦται. 
καὶ 
τῆς 
μὲν 
κάτω 
καλουμένης 
Γαλιλαίας 
ἀπὸ 
Τιβεριάδος 
μέχρι 
Χαβουλών, 
ἧς 
ἐν 
τοῖς 
παραλίοις 
Πτολεμαῒς 
γείτων, 
τὸ 
μῆκος 
ἐκτείνεται. 
πλατύνεται 
δʼ 
ἀπὸ 
τῆς 
ἐν 
τῷ 
μεγάλῳ 
πεδίῳ 
κειμένης 
κώμης, 
Ἐξαλὼθ 
καλεῖται, 
μέχρι 
Βηρσάβης, 
ἣ 
καὶ 
τῆς 
ἄνω 
Γαλιλαίας 
εἰς 
εὖρος 
ἀρχὴ 
μέχρι 
Βακὰ 
κώμης· 
αὕτη 
δὲ 
τὴν 
Τυρίων 
γῆν 
ὁρίζει. 
μηκύνεται 
δὲ 
μέχρι 
Μηρὼθ 
ἀπὸ 
Θελλᾶ 
κώμης 
Ἰορδάνου 
γείτονος. 
Τηλικαῦται 
δʼ 
οὖσαι 
τὸ 
μέγεθος 
καὶ 
τοσούτοις 
ἔθνεσιν 
ἀλλοφύλοις 
κεκυκλωμέναι 
πρὸς 
πᾶσαν 
ἀεὶ 
πολέμου 
πεῖραν 
ἀντέσχον· 
μάχιμοί 
τε 
γὰρ 
ἐκ 
νηπίων 
καὶ 
πολλοὶ 
Γαλιλαῖοι 
πάντοτε, 
καὶ 
οὔτε 
δειλία 
ποτὲ 
τοὺς 
ἄνδρας 
οὔτε 
λιπανδρία 
τὴν 
χώραν 
κατέσχεν, 
ἐπειδὴ 
πίων 
τε 
πᾶσα 
καὶ 
εὔβοτος 
καὶ 
δένδρεσι 
παντοίοις 
κατάφυτος, 
ὡς 
ὑπὸ 
τῆς 
εὐπετείας 
προκαλέσασθαι 
καὶ 
τὸν 
ἥκιστα 
γῆς 
φιλόπονον. 
προσησκήθη 
γοῦν 
ὑπὸ 
τῶν 
οἰκητόρων 
πᾶσα, 
καὶ 
μέρος 
αὐτῆς 
ἀργὸν 
οὐδέν, 
ἀλλὰ 
καὶ 
πόλεις 
πυκναὶ 
καὶ 
τὸ 
τῶν 
κωμῶν 
πλῆθος 
πανταχοῦ 
πολυάνθρωπον 
διὰ 
τὴν 
εὐθηνίαν, 
ὡς 
τὴν 
 ἐλαχίστην 
ὑπὲρ 
πεντακισχιλίους 
πρὸς 
τοῖς 
μυρίοις 
ἔχειν 
οἰκήτορας. 
Καθόλου 
δέ, 
εἰ 
καὶ 
τῷ 
μεγέθει 
τις 
ἐλαττώσειε 
τῆς 
Περαίας 
τὴν 
Γαλιλαίαν, 
προέλοιτο 
δʼ 
ἂν 
τῇ 
δυνάμει· 
ἡ 
μὲν 
γὰρ 
ἐνεργὸς 
ὅλη 
καὶ 
συνεχής 
ἐστιν 
καρποφόρος, 
ἡ 
Περαία 
δὲ 
πολὺ 
μὲν 
μείζων, 
ἔρημος 
δὲ 
καὶ 
τραχεῖα 
τὸ 
πλέον 
πρός 
τε 
καρπῶν 
ἡμέρων 
αὔξησιν 
ἀγριωτέρα, 
τό 
γε 
μὴν 
μαλθακὸν 
αὐτῆς 
καὶ 
πάμφορον, 
καὶ 
τὰ 
πεδία 
δένδρεσι 
ποικίλοις 
κατάφυτα 
τὸ 
πλεῖστόν 
τε 
ἐλαίαν 
[τε] 
καὶ 
ἄμπελον 
καὶ 
φοινικῶνας 
ἤσκηται, 
διαρδομένη 
χειμάρροις 
τε 
τοῖς 
ἀπὸ 
τῶν 
ὀρῶν 
καὶ 
πηγαῖς 
ἀεννάοις 
ἅλις, 
εἴ 
ποτʼ 
ἐκεῖνοι 
σειρίῳ 
φθίνοιεν. 
μῆκος 
μὲν 
[οὖν] 
αὐτῆς 
ἀπὸ 
Μαχαιροῦντος 
εἰς 
Πέλλαν, 
εὖρος 
δʼ 
ἀπὸ 
Φιλαδελφείας 
μέχρι 
Ἰορδάνου. 
καὶ 
Πέλλῃ 
μέν, 
ἣν 
προειρήκαμεν, 
τὰ 
πρὸς 
ἄρκτον 
ὁρίζεται, 
πρὸς 
ἑσπέραν 
δὲ 
Ἰορδάνῃ· 
μεσημβρινὸν 
δʼ 
αὐτῆς 
πέρας 
ἡ 
Μωαβῖτις, 
καὶ 
πρὸς 
ἀνατολὴν 
Ἀραβίᾳ 
τε 
καὶ 
Σιλωνίτιδι, 
πρὸς 
δὲ 
Φιλαδελφηνῇ 
καὶ 
Γεράσοις 
ἀποτέμνεται. 
Ἡ 
δὲ 
Σαμαρεῖτις 
χώρα 
μέση 
μὲν 
τῆς 
Γαλιλαίας 
ἐστὶ 
καὶ 
τῆς 
Ἰουδαίας· 
ἀρχομένη 
γὰρ 
ἀπὸ 
τῆς 
ἐν 
τῷ 
πεδίῳ 
κειμένης 
Γηνεὼς 
ὄνομα 
κώμης 
ἐπιλήγει 
τῆς 
Ἀκραβετηνῶν 
τοπαρχίας· 
φύσιν 
δὲ 
 τῆς 
Ἰουδαίας 
κατʼ 
οὐδὲν 
διάφορος. 
ἀμφότεραι 
γὰρ 
ὀρειναὶ 
καὶ 
πεδιάδες, 
εἴς 
τε 
γεωργίαν 
μαλθακαὶ 
καὶ 
πολύφοροι 
κατάδενδροί 
τε 
καὶ 
ὀπώρας 
ὀρεινῆς 
καὶ 
ἡμέρου 
μεσταί, 
παρʼ 
ὅσον 
οὐδαμοῦ 
φύσει 
διψάδες, 
ὕονται 
δὲ 
τὸ 
πλέον· 
γλυκὺ 
δὲ 
νᾶμα 
πᾶν 
διαφόρως 
ἐν 
αὐταῖς, 
καὶ 
διὰ 
πλῆθος 
πόας 
ἀγαθῆς 
τὰ 
κτήνη 
πλέον 
ἢ 
παρʼ 
ἄλλοις 
γαλακτοφόρα. 
μέγιστόν 
γε 
μὴν 
τεκμήριον 
ἀρετῆς 
καὶ 
εὐθηνίας 
τὸ 
πληθύειν 
ἀνδρῶν 
ἑκατέραν. 
Μεθόριος 
δʼ 
αὐτῶν 
ἡ 
Ἀνουάθου 
Βόρκαιος 
προσαγορευομένη 
κώμη· 
πέρας 
αὕτη 
τῆς 
Ἰουδαίας 
τὰ 
πρὸς 
βορέαν, 
τὰ 
νότια 
δʼ 
αὐτῆς 
ἐπὶ 
μῆκος 
μετρουμένης 
ὁρίζει 
προσκυροῦσα 
τοῖς 
Ἀράβων 
ὅροις 
κώμη, 
καλοῦσι 
δʼ 
αὐτὴν 
Ἰορδὰν 
οἱ 
τῇδε 
Ἰουδαῖοι. 
εὖρός 
γε 
μὴν 
ἀπὸ 
Ἰορδάνου 
ποταμοῦ 
μέχρις 
Ἰόππης 
ἀναπέπταται. 
μεσαιτάτη 
δʼ 
αὐτῆς 
πόλις 
τὰ 
Ἱεροσόλυμα 
κεῖται, 
παρʼ 
ὃ 
καί 
τινες 
οὐκ 
ἀσκόπως 
ὀμφαλὸν 
τὸ 
ἄστυ 
τῆς 
χώρας 
ἐκάλεσαν. 
ἀφῄρηται 
δʼ 
οὐδὲ 
τῶν 
ἐκ 
θαλάσσης 
τερπνῶν 
ἡ 
Ἰουδαία 
τοῖς 
παραλίοις 
κατατείνουσα 
μέχρι 
Πτολεμαΐδος. 
μερίζεται 
δʼ 
εἰς 
ἕνδεκα 
κληρουχίας, 
ὧν 
ἄρχει 
μὲν 
βασίλειον 
τὰ 
Ἱεροσόλυμα 
προανίσχουσα 
τῆς 
περιοίκου 
πάσης 
 ὥσπερ 
ἡ 
κεφαλὴ 
σώματος· 
αἱ 
λοιπαὶ 
δὲ 
μετʼ 
αὐτὴν 
διῄρηνται 
τὰς 
τοπαρχίας. 
Γοφνὰ 
δευτέρα 
καὶ 
μετὰ 
ταύτην 
Ἀκραβετά, 
Θαμνὰ 
πρὸς 
ταύταις 
καὶ 
Λύδδα, 
Ἀμμαοῦς 
καὶ 
Πέλλη 
καὶ 
Ἰδουμαία 
καὶ 
Ἐνγαδδαὶ 
καὶ 
Ἡρώδειον 
καὶ 
Ἱεριχοῦς, 
μεθʼ 
ἃς 
Ἰάμνεια 
καὶ 
Ἰόππη 
τῶν 
περιοίκων 
ἀφηγοῦνται, 
κἀπὶ 
ταύταις 
ἥ 
τε 
Γαμαλιτικὴ 
καὶ 
Γαυλανῖτις 
Βαταναία 
τε 
καὶ 
Τραχωνῖτις, 
αἳ 
καὶ 
τῆς 
Ἀγρίππα 
βασιλείας 
εἰσὶ 
μοῖραι. 
ἀρχομένη 
δὲ 
ἀπὸ 
Λιβάνου 
ὄρους 
καὶ 
τῶν 
Ἰορδάνου 
πηγῶν 
ἡ 
χώρα 
μέχρι 
τῆς 
πρὸς 
Τιβεριάδα 
λίμνης 
εὐρύνεται, 
ἀπὸ 
δὲ 
κώμης 
καλουμένης 
Ἀρφᾶς 
μέχρις 
Ἰουλιάδος 
ἐκτείνεται 
τὸ 
μῆκος. 
οἰκοῦσι 
δʼ 
αὐτὴν 
μιγάδες 
Ἰουδαῖοί 
τε 
καὶ 
Σύροι. 
τὰ 
μὲν 
δὴ 
περὶ 
τῆς 
Ἰουδαίων 
τε 
καὶ 
πέριξ 
χώρας 
ὡς 
ἐνῆν 
μάλιστα 
συντόμως 
ἀπηγγέλκαμεν. 
Ἡ 
δʼ 
ὑπὸ 
Οὐεσπασιανοῦ 
πεμφθεῖσα 
Σεπφωρίταις 
βοήθεια, 
χίλιοι 
μὲν 
ἱππεῖς 
ἑξακισχίλιοι 
δὲ 
πεζοί, 
Πλακίδου 
χιλιαρχοῦντος 
αὐτῶν 
ἐν 
τῷ 
μεγάλῳ 
πεδίῳ 
στρατοπεδευσάμενοι 
διαιροῦνται, 
καὶ 
τὸ 
μὲν 
πεζὸν 
ἐν 
τῇ 
πόλει 
πρὸς 
φυλακὴν 
αὐτῆς, 
τὸ 
δʼ 
ἱππικὸν 
ἐπὶ 
τῆς 
παρεμβολῆς 
αὐλίζεται. 
προϊόντες 
δὲ 
ἑκατέρωθεν 
συνεχῶς 
καὶ 
τὰ 
πέριξ 
τῆς 
χώρας 
κατατρέχοντες 
μεγάλα 
τοὺς 
περὶ 
τὸν 
Ἰώσηπον 
ἐκάκουν 
ἀτρεμοῦντα 
τάς 
τε 
πόλεις 
ἔξωθεν 
λῃζόμενοι 
 καὶ 
προθέοντας 
ὁπότε 
θαρρήσειαν 
ἀνακόπτοντες. 
ὥρμησέ 
γε 
μὴν 
Ἰώσηπος 
ἐπὶ 
τὴν 
πόλιν 
αἱρήσειν 
ἐλπίσας, 
ἣν 
αὐτὸς 
πρὶν 
ἀποστῆναι 
Γαλιλαίων 
ἐτείχισεν 
ὡς 
καὶ 
Ῥωμαίοις 
δυσάλωτον 
εἶναι· 
διὸ 
καὶ 
τῆς 
ἐλπίδος 
ἀφήμαρτεν 
τοῦ 
τε 
βιάζεσθαι 
καὶ 
τοῦ 
μεταπείθειν 
Σεπφωρίτας 
ἀσθενέστερος 
εὑρεθείς. 
παρώξυνεν 
δὲ 
μᾶλλον 
τὸν 
πόλεμον 
ἐπὶ 
τὴν 
χώραν, 
καὶ 
οὔτε 
νύκτωρ 
οὔτε 
μεθʼ 
ἡμέραν 
ὀργῇ 
τῆς 
ἐπιβολῆς 
οἱ 
Ῥωμαῖοι 
διέλιπον 
δῃοῦντες 
αὐτῶν 
τὰ 
πεδία 
καὶ 
διαρπάζοντες 
τὰ 
ἐπὶ 
τῆς 
χώρας 
κτήματα, 
καὶ 
κτείνοντες 
μὲν 
ἀεὶ 
τὸ 
μάχιμον, 
ἀνδραποδιζόμενοι 
δὲ 
τοὺς 
ἀσθενεῖς. 
πυρὶ 
δὲ 
ἡ 
Γαλιλαία 
καὶ 
αἵματι 
πεπλήρωτο 
πᾶσα 
πάθους 
τε 
οὐδενὸς 
ἢ 
συμφορᾶς 
ἀπείρατος 
ἦν· 
μία 
γὰρ 
καταφυγὴ 
διωκομένοις 
αἱ 
ὑπὸ 
τοῦ 
Ἰωσήπου 
τειχισθεῖσαι 
πόλεις 
ἦσαν. 
Ὁ 
δὲ 
Τίτος 
περαιωθεὶς 
ἀπὸ 
τῆς 
Ἀχαΐας 
εἰς 
τὴν 
Ἀλεξάνδρειαν 
ὠκύτερον 
ἢ 
κατὰ 
χειμῶνος 
ὥραν, 
παραλαμβάνει 
μὲν 
ἐφʼ 
ἣν 
ἔσταλτο 
δύναμιν, 
συντόνῳ 
δὲ 
χρώμενος 
πορείᾳ 
διὰ 
τάχους 
εἰς 
Πτολεμαΐδα 
ἀφικνεῖται. 
κἀκεῖ 
καταλαβὼν 
τὸν 
πατέρα 
δυσὶ 
τοῖς 
ἅμα 
αὐτῷ 
τάγμασιν, 
ἦν 
δὲ 
τὰ 
ἐπισημότατα 
τὸ 
πέμπτον 
καὶ 
τὸ 
δέκατον, 
ζεύγνυσι 
τὸ 
ἀχθὲν 
ὑπʼ 
αὐτοῦ 
πεντεκαιδέκατον. 
τούτοις 
εἵποντο 
ὀκτωκαίδεκα 
σπεῖραι· 
προσεγένοντο 
δὲ 
καὶ 
ἀπὸ 
Καισαρείας 
πέντε 
καὶ 
ἱππέων 
ἴλη 
μία, 
πέντε 
δʼ 
ἕτεραι 
τῶν 
ἀπὸ 
Συρίας 
ἱππέων. 
τῶν 
δὲ 
σπειρῶν 
αἱ 
δέκα 
μὲν 
εἶχον 
ἀνὰ 
χιλίους 
πεζούς, 
αἱ 
δὲ 
λοιπαὶ 
δεκατρεῖς 
ἀνὰ 
ἑξακοσίους 
μὲν 
πεζούς, 
ἱππεῖς 
δὲ 
ἑκατὸν 
εἴκοσιν. 
 συχνὸν 
δὲ 
καὶ 
παρὰ 
τῶν 
βασιλέων 
συνήχθη 
συμμαχικόν, 
Ἀντιόχου 
μὲν 
καὶ 
Ἀγρίππα 
καὶ 
Σοαίμου 
παρασχομένων 
ἀνὰ 
δισχιλίους 
πεζοὺς 
τοξότας 
καὶ 
χιλίους 
ἱππεῖς, 
τοῦ 
δὲ 
Ἄραβος 
Μάλχου 
χιλίους 
πέμψαντος 
ἱππεῖς 
ἐπὶ 
πεζοῖς 
πεντακισχιλίοις, 
ὧν 
τὸ 
πλέον 
ἦσαν 
τοξόται, 
ὡς 
τὴν 
πᾶσαν 
δύναμιν 
συνεξαριθμουμένων 
τῶν 
βασιλικῶν 
ἱππέας 
τε 
καὶ 
πεζοὺς 
εἰς 
ἓξ 
ἀθροίζεσθαι 
μυριάδας 
δίχα 
θεραπόντων, 
οἳ 
παμπληθεῖς 
μὲν 
εἵποντο, 
διὰ 
δὲ 
συνάσκησιν 
πολεμικὴν 
οὐκ 
ἂν 
ἀποτάσσοιντο 
τοῦ 
μαχίμου, 
κατὰ 
μὲν 
εἰρήνην 
ἐν 
ταῖς 
μελέταις 
τῶν 
δεσποτῶν 
ἀεὶ 
στρεφόμενοι, 
συγκινδυνεύοντες 
δʼ 
ἐν 
πολέμοις, 
ὡς 
μήτʼ 
ἐμπειρίᾳ 
μήτʼ 
ἀλκῇ 
τινος 
πλὴν 
τῶν 
δεσποτῶν 
ἐλαττοῦσθαι. 
Κἀν 
τούτῳ 
μὲν 
οὖν 
θαυμάσαι 
τις 
ἂν 
Ῥωμαίων 
τὸ 
προμηθὲς 
κατασκευαζομένων 
ἑαυτοῖς 
τὸ 
οἰκετικὸν 
οὐ 
μόνον 
εἰς 
τὰς 
τοῦ 
βίου 
διακονίας 
ἀλλὰ 
καὶ 
πρὸς 
τοὺς 
πολέμους 
χρήσιμον. 
εἰ 
δέ 
τις 
αὐτῶν 
καὶ 
εἰς 
τὴν 
ἄλλην 
σύνταξιν 
τῆς 
στρατιᾶς 
ἀπίδοι, 
γνώσεται 
τὴν 
τοσήνδε 
ἡγεμονίαν 
αὐτοὺς 
ἀρετῆς 
κτῆμα 
ἔχοντας, 
οὐ 
δῶρον 
τύχης. 
οὐ 
γὰρ 
αὐτοῖς 
ἀρχὴ 
τῶν 
ὅπλων 
πόλεμος, 
οὐδʼ 
ἐπὶ 
μόνας 
τὰς 
χρείας 
τὼ 
χεῖρε 
κινοῦσιν 
ἐν 
εἰρήνῃ 
προηργηκότες, 
ἀλλʼ 
ὥσπερ 
συμπεφυκότες 
τοῖς 
ὅπλοις 
οὐδέποτε 
τῆς 
ἀσκήσεως 
λαμβάνουσιν 
ἐκεχειρίαν 
οὐδὲ 
ἀναμένουσιν 
τοὺς 
καιρούς. 
αἱ 
μελέται 
δʼ 
αὐτοῖς 
οὐδὲν 
τῆς 
κατὰ 
ἀλήθειαν 
εὐτονίας 
ἀποδέουσιν, 
ἀλλʼ 
ἕκαστος 
 ὁσημέραι 
στρατιώτης 
πάσῃ 
προθυμίᾳ 
καθάπερ 
ἐν 
πολέμῳ 
γυμνάζεται. 
διὸ 
κουφότατα 
τὰς 
μάχας 
διαφέρουσιν· 
οὔτε 
γὰρ 
ἀταξία 
διασκίδνησιν 
αὐτοὺς 
ἀπὸ 
τῆς 
ἐν 
ἔθει 
συντάξεως 
οὔτε 
δέος 
ἐξίστησιν 
οὔτε 
δαπανᾷ 
πόνος, 
ἕπεται 
δὲ 
τὸ 
κρατεῖν 
ἀεὶ 
κατὰ 
τῶν 
οὐχ 
ὁμοίων 
βέβαιον. 
καὶ 
οὐκ 
ἂν 
ἁμάρτοι 
τις 
εἰπὼν 
τὰς 
μὲν 
μελέτας 
αὐτῶν 
χωρὶς 
αἵματος 
παρατάξεις, 
τὰς 
παρατάξεις 
δὲ 
μεθʼ 
αἵματος 
μελέτας. 
οὐδὲ 
γὰρ 
ἐξ 
ἐπιδρομῆς 
εὐάλωτοι 
πολεμίοις· 
ὅπῃ 
δʼ 
ἂν 
ἐμβάλωσιν 
εἰς 
ἐχθρῶν 
γῆν, 
οὐ 
πρὶν 
ἅπτονται 
μάχης 
ἢ 
τειχίσαι 
στρατόπεδον. 
τὸ 
δὲ 
οὐκ 
εἰκαῖον 
οὐδὲ 
ἀνώμαλον 
ἐγείρουσιν 
οὐδὲ 
πάντες 
ἢ 
ἀτάκτως 
διαλαβόντες, 
ἀλλʼ 
εἰ 
μὲν 
ἀνώμαλος 
ὢν 
τύχοι 
χῶρος, 
ἐξομαλίζεται· 
διαμετρεῖται 
δὲ 
παρεμβολὴ 
τετράγωνος 
αὐτοῖς. 
καὶ 
τεκτόνων 
πλῆθος 
ἕπεται 
τῶν 
τε 
πρὸς 
τὴν 
δόμησιν 
ἐργαλείων. 
Καὶ 
τὸ 
μὲν 
ἔνδον 
εἰς 
σκηνὰς 
διαλαμβάνουσιν, 
ἔξωθεν 
δʼ 
ὁ 
κύκλος 
τείχους 
ὄψιν 
ἐπίχει 
πύργοις 
ἐξ 
ἴσου 
διαστήματος 
κεκοσμημένος. 
ἐπὶ 
δὲ 
τῶν 
μεταπυργίων 
τούς 
τε 
ὀξυβελεῖς 
καὶ 
καταπέλτας 
καὶ 
λιθοβόλα 
καὶ 
πᾶν 
ἀφετήριον 
ὄργανον 
τιθέασιν, 
πάντα 
πρὸς 
τὰς 
βολὰς 
ἕτοιμα. 
πύλαι 
δὲ 
ἐνοικοδομοῦνται 
τέσσαρες 
καθʼ 
ἕκαστον 
τοῦ 
περιβόλου 
κλίμα, 
πρός 
τε 
εἰσόδους 
τῶν 
ὑποζυγίων 
εὐμαρεῖς 
καὶ 
πρὸς 
τὰς 
ἐκδρομὰς 
αὐτῶν, 
εἰ 
κατεπείγοι, 
πλατεῖαι. 
ῥυμοτομοῦσι 
δʼ 
εὐδιαθέτως 
εἴσω 
τὸ 
στρατόπεδον, 
καὶ 
μέσας 
μὲν 
τὰς 
 τῶν 
ἡγεμόνων 
σκηνὰς 
τίθενται, 
μεσαίτατον 
δὲ 
τούτων 
τὸ 
στρατήγιον 
ναῷ 
παραπλήσιον· 
ὥσπερ 
δὲ 
ἐν 
σχεδίῳ 
πόλις 
καὶ 
ἀγορά 
τις 
ἀποδείκνυται 
καὶ 
χειροτέχναις 
χωρίον 
θῶκοί 
τε 
λοχαγοῖς 
καὶ 
ταξιάρχοις, 
ὅπῃ 
δικάζοιεν, 
εἴ 
τινες 
διαφέροιντο. 
τειχίζεται 
δὲ 
ὁ 
περίβολος 
καὶ 
τὰ 
ἐν 
αὐτῷ 
πάντα 
θᾶττον 
ἐπινοίας 
πλήθει 
καὶ 
ἐπιστήμῃ 
τῶν 
πονούντων· 
εἰ 
δʼ 
ἐπείγοι, 
καὶ 
τάφρος 
ἔξωθεν 
περιβάλλεται 
βάθος 
τετράπηχυς 
καὶ 
εὖρος 
ἴση. 
Φραξάμενοι 
δʼ 
αὐλίζονται 
κατὰ 
συντάξεις 
ἕκαστοι 
μεθʼ 
ἡσυχίας 
τε 
καὶ 
κόσμου. 
πάντα 
δʼ 
αὐτοῖς 
καὶ 
τὰ 
ἄλλα 
μετʼ 
εὐταξίας 
ἀνύεται 
καὶ 
ἀσφαλείας, 
ξυλεία 
τε 
καὶ 
ἐπισιτισμός, 
εἰ 
δέοιντο, 
καὶ 
ὑδρεία 
κατὰ 
συντάξεις 
ἑκάστοις. 
οὐδὲ 
γὰρ 
δεῖπνον 
ἢ 
ἄριστον 
ὁπότε 
θελήσειαν 
αὐτεξούσιον 
ἑκάστῳ, 
πᾶσιν 
δʼ 
ὁμοῦ, 
τούς 
τε 
ὕπνους 
αὐτοῖς 
καὶ 
τὰς 
φυλακὰς 
καὶ 
τὰς 
ἐξεγέρσεις 
σάλπιγγες 
προσημαίνουσιν, 
οὐδʼ 
ἔστιν 
ὅ 
τι 
γίνεται 
δίχα 
παραγγέλματος. 
ὑπὸ 
δὲ 
τὴν 
ἕω 
τὸ 
στρατιωτικὸν 
μὲν 
ἐπὶ 
τοὺς 
ἑκατοντάρχας 
ἕκαστοι, 
πρὸς 
δὲ 
τοὺς 
χιλιάρχους 
οὗτοι 
συνίασιν 
ἀσπασόμενοι, 
μεθʼ 
ὧν 
πρὸς 
τὸν 
ἡγεμόνα 
τῶν 
ὅλων 
οἱ 
ταξίαρχοι 
πάντες. 
ὁ 
δʼ 
αὐτοῖς 
τό 
τε 
ἐξ 
ἔθους 
σημεῖον 
καὶ 
τἆλλα 

παραγγέλματα 
δίδωσιν 
διαφέρειν 
εἰς 
τοὺς 
ὑποτεταγμένους· 
ὃ 
δὴ 
κἀπὶ 
παρατάξεως 
πράττοντες 
ἐπιστρέφονταί 
τε 
ταχέως, 
ἵνα 
δέοι, 
καὶ 
πρὸς 
τὰς 
ἐφόδους 
αὐτοῖς 
καὶ 
πρὸς 
τὰς 
ἀνακλήσεις 
ὑποχωροῦσιν 
ἀθρόοι. 
Ἐξιέναι 
δὲ 
τοῦ 
στρατοπέδου 
δέον 
ὑποσημαίνει 
μὲν 
ἡ 
σάλπιγξ, 
ἠρεμεῖ 
δʼ 
οὐδείς, 
ἀλλʼ 
ἅμα 
νεύματι 
τὰς 
μὲν 
σκηνὰς 
ἀναιροῦσιν, 
πάντα 
δʼ 
ἐξαρτύονται 
πρὸς 
τὴν 
ἔξοδον. 
καὶ 
πάλιν 
αἱ 
σάλπιγγες 
ὑποσημαίνουσιν 
παρεσκευάσθαι. 
οἱ 
δʼ 
ἐν 
τάχει 
τοῖς 
τε 
ὀρεῦσιν 
καὶ 
τοῖς 
ὑποζυγίοις 
ἐπιθέντες 
τὴν 
ἀποσκευὴν 
ἑστᾶσιν 
ὥσπερ 
ἐφʼ 
ὕσπληγος 
ἐξορμᾶν 
ἕτοιμοι, 
ὑποπιμπρᾶσίν 
τε 
ἤδη 
τὴν 
παρεμβολὴν 
ὡς 
αὐτοῖς 
μὲν 
ὂν 
ῥᾴδιον 
ἐκεῖ 
πάλιν 
τειχίσασθαι, 
μὴ 
γένοιτο 
δʼ 
ἐκεῖνό 
ποτε 
τοῖς 
πολεμίοις 
χρήσιμον. 
καὶ 
τρίτον 
δʼ 
ὅμως 
αἱ 
σάλπιγγες 
προσημαίνουσιν 
τὴν 
ἔξοδον 
ἐπισπέρχουσαι 
τοὺς 
διʼ 
αἰτίαν 
τινὰ 
βραδύναντας, 
ὡς 
μή 
τις 
ἀπολειφθείη 
τάξεως. 
ὅ 
τε 
κῆρυξ 
δεξιὸς 
τῷ 
πολεμάρχῳ 
παραστάς, 
εἰ 
πρὸς 
πόλεμόν 
εἰσιν 
ἕτοιμοι, 
τῇ 
πατρίῳ 
γλώσσῃ 
τρὶς 
ἀναπυνθάνεται. 
κἀκεῖνοι 
τοσαυτάκις 
ἀντιβοῶσιν 
μέγα 
τι 
καὶ 
πρόθυμον 
ἕτοιμοι 
λέγοντες 
εἶναι, 
φθάνουσιν 
δὲ 
τὸν 
ἐπερωτῶντα, 
καί 
τινος 
ἀρηΐου 
πνεύματος 
ὑποπιμπλάμενοι 
τῇ 
βοῇ 
συνεξαίρουσιν 
τὰς 
δεξιάς. 
Ἔπειτα 
προϊόντες 
ὁδεύουσιν 
ἡσυχῇ 
καὶ 
μετὰ 
κόσμου 
πάντες, 
ὥσπερ 
ἐν 
πολέμῳ 
τὴν 
ἰδίαν 
τάξιν 
ἕκαστος 
φυλάσσων, 
οἱ 
μὲν 
πεζοὶ 
θώραξιν 
πεφραγμένοι 
καὶ 
κράνεσιν 
καὶ 
μαχαιροφοροῦντες 
ἀμφοτέρωθεν. 
μακρότερον 
δʼ 
αὐτῶν 
τὸ 
λαιὸν 
ξίφος 
πολλῷ· 
τὸ 
γὰρ 
κατὰ 
τὸ 
δεξιὸν 
σπιθαμῆς 
οὐ 
πλέον 
ἔχει 
τὸ 
μῆκος. 
φέρουσι 
δʼ 
οἱ 
μὲν 
περὶ 
τὸν 
στρατηγὸν 
ἐπίλεκτοι 
πεζοὶ 
λόγχην 
καὶ 
ἀσπίδα, 
ἡ 
δὲ 
λοιπὴ 
φάλαγξ 
ξυστόν 
τε 
καὶ 
θυρεὸν 
ἐπιμήκη, 
πρὸς 
οἷς 
πρίονα 
καὶ 
κόφινον 
ἄμην 
τε 
καὶ 
πέλεκυν, 
πρὸς 
δὲ 
ἱμάντα 
καὶ 
δρέπανον 
καὶ 
 ἅλυσιν, 
ἡμερῶν 
τε 
τριῶν 
ἐφόδιον· 
ὡς 
ὀλίγον 
ἀποδεῖν 
τῶν 
ἀχθοφορούντων 
ὀρέων 
τὸν 
πεζόν. 
τοῖς 
δὲ 
ἱππεῦσιν 
μάχαιρα 
μὲν 
ἐκ 
δεξιῶν 
μακρὰ 
καὶ 
κοντὸς 
ἐπιμήκης 
ἐν 
χειρί, 
θυρεὸς 
δὲ 
παρὰ 
πλευρὸν 
ἵππου 
πλάγιος, 
καὶ 
κατὰ 
γωρυτοῦ 
παρήρτηνται 
τρεῖς 
ἢ 
πλείους 
ἄκοντες, 
πλατεῖς 
μὲν 
αἰχμάς, 
οὐκ 
ἀποδέοντες 
δὲ 
δοράτων 
μέγεθος· 
κράνη 
δὲ 
καὶ 
θώρακες 
ὁμοίως 
τοῖς 
πεζοῖς 
ἅπασιν. 
οὐδενὶ 
δὲ 
ὅπλων 
διαλλάττουσιν 
οἱ 
περὶ 
τὸν 
στρατηγὸν 
ἔκκριτοι 
τῶν 
ἐν 
ταῖς 
ἴλαις 
ἱππέων. 
κλήρῳ 
δὲ 
τῶν 
ταγμάτων 
ἀεὶ 
τὸ 
λαχὸν 
ἡγεῖται. 
Τοιαῦται 
μὲν 
οὖν 
αἱ 
Ῥωμαίων 
πορεῖαί 
τε 
καὶ 
καταλύσεις, 
πρὸς 
δὲ 
ὅπλων 
διαφοραί, 
οὐδὲν 
δὲ 
ἀπροβούλευτον 
ἐν 
ταῖς 
μάχαις 
οὐδὲ 
αὐτοσχέδιον, 
ἀλλὰ 
γνώμη 
μὲν 
ἀεὶ 
παντὸς 
ἔργου 
προάγει, 
τοῖς 
δοχθεῖσι 
δὲ 
ἕπεται 
τὰ 
ἔργα· 
παρʼ 
ὃ 
καὶ 
σφάλλονται 
μὲν 
ἥκιστα, 
κἂν 
πταίσωσι 
δέ, 
ῥᾳδίως 
ἀναλαμβάνουσι 
τὰ 
σφάλματα. 
ἡγοῦνταί 
τε 
τῶν 
ἀπὸ 
τύχης 
ἐπιτευγμάτων 
ἀμείνους 
τὰς 
ἐπὶ 
τοῖς 
προβουλευθεῖσιν 
διαμαρτίας, 
ὡς 
τοῦ 
μὲν 
αὐτομάτου 
καλοῦ 
δελεάζοντος 
εἰς 
ἀπρομήθειαν, 
τῆς 
σκέψεως 
δέ, 
κἂν 
ἀτυχήσῃ 
ποτέ, 
πρὸς 
τὸ 
μὴ 
αὖθις 
καλὴν 
ἐχούσης 
μελέτην· 
καὶ 
τῶν 
μὲν 
αὐτομάτων 
ἀγαθῶν 
οὐ 
τὸν 
λαβόντα 
αἴτιον 
εἶναι, 
τῶν 
δὲ 
παρὰ 
γνώμην 
προσπεσόντων 
σκυθρωπῶν 
παραμυθίαν 
τό 
γε 
προσηκόντως 
βεβουλεῦσθαι. 
Παρασκευάζουσι 
μὲν 
οὖν 
ἐν 
ταῖς 
μελέταις 
τῶν 
ὅπλων 
οὐ 
τὰ 
σώματα 
μόνον 
ἀλλὰ 
καὶ 
τὰς 
ψυχὰς 
ἀλκίμους, 
προσασκοῦνται 
δὲ 
καὶ 
τῷ 
φόβῳ. 
οἵ 
τε 
γὰρ 
νόμοι 
παρʼ 
αὐτοῖς 
οὐ 
λιποταξίου 
μόνον 
ἀλλὰ 
καὶ 
ῥᾳστώνης 
ὀλίγης 
θανατικοὶ 
οἵ 
τε 
στρατηγοὶ 
τῶν 
νόμων 
φοβερώτεροι· 
ταῖς 
γὰρ 
πρὸς 
τοὺς 
ἀγαθοὺς 
τιμαῖς 
ῥύονται 
τὸ 
δοκεῖν 
ὠμοὶ 
πρὸς 
τοὺς 
κολαζομένους. 
τοσοῦτον 
δʼ 
αὐτῶν 
τὸ 
πρὸς 
 τοὺς 
ἡγεμόνας 
πειθήνιον, 
ὡς 
ἔν 
τε 
εἰρήνῃ 
κόσμον 
εἶναι 
καὶ 
ἐπὶ 
παρατάξεως 
ἓν 
σῶμα 
τὴν 
ὅλην 
στρατιάν. 
οὕτως 
αὐτῶν 
ἀσφαλεῖς 
μὲν 
αἱ 
τάξεις, 
εὔστροφοι 
δʼ 
εἰσὶν 
αἱ 
περιαγωγαί, 
ὀξεῖαι 
δʼ 
ἀκοαὶ 
μὲν 
παραγγέλμασιν, 
ὄψεις 
δὲ 
σημείοις, 
ἔργοις 
δὲ 
χεῖρες. 
ὅθεν 
δρᾶσαι 
μὲν 
ἀεὶ 
ταχεῖς, 
βραδύτατοι 
δὲ 
παθεῖν 
εἰσιν, 
οὐδʼ 
ἔστιν 
ὅπου 
σταθέντες 
ἢ 
πλήθους 
ἡσσήθησαν 
ἢ 
στρατηγημάτων 
ἢ 
δυσχωρίας, 
ἀλλʼ 
οὐδὲ 
τύχης· 
καὶ 
γὰρ 
ταύτης 
αὐτοῖς 
τὸ 
κρατεῖν 
βεβαιότερον. 
οἷς 
οὖν 
βουλὴ 
μὲν 
ἄρχει 
παρατάξεως, 
ἕπεται 
δὲ 
τοῖς 
βεβουλευμένοις 
στρατὸς 
οὕτω 
δραστήριος, 
τί 
θαυμαστόν, 
εἰ 
πρὸς 
ἕω 
μὲν 
Εὐφράτης, 
ὠκεανὸς 
δὲ 
πρὸς 
ἑσπέραν, 
μεσημβρινὸν 
δὲ 
Λιβύης 
τὸ 
πιότατον 
καὶ 
πρὸς 
ἄρκτον 
Ἴστρος 
τε 
καὶ 
Ῥῆνος 
τῆς 
ἡγεμονίας 
ὅροι; 
δεόντως 
γὰρ 
ἄν 
τις 
εἴποι 
τὸ 
κτῆμα 
τῶν 
κτησαμένων 
ἔλασσον. 
Ταῦτα 
μὲν 
οὖν 
διεξῆλθον 
οὐ 
Ῥωμαίους 
ἐπαινέσαι 
προαιρούμενος 
τοσοῦτον, 
ὅσον 
εἴς 
τε 
παραμυθίαν 
τῶν 
κεχειρωμένων 
καὶ 
εἰς 
ἀποτροπὴν 
τῶν 
νεωτεριζόντων· 
εἴη 
δʼ 
ἂν 
τοῖς 
ἀγνοοῦσιν 
τῶν 
φιλοκαλούντων 
καὶ 
πρὸς 
ἐμπειρίας 
ἡ 
ἀγωγὴ 
τῆς 
Ῥωμαίων 
στρατιᾶς. 
ἐπάνειμι 
δʼ 
ὅθεν 
ἐπὶ 
ταῦτʼ 
ἐξέβην. 
Οὐεσπασιανὸς 
μὲν 
ἅμα 
τῷ 
παιδὶ 
Τίτῳ 
διατρίβων 
τέως 
ἐν 
τῇ 
Πτολεμαΐδι 
συνέτασσεν 
τὰς 
δυνάμεις, 
ὁ 
δὲ 
τὴν 
Γαλιλαίαν 
κατατρέχων 
Πλάκιδος 
ἐπεὶ 
πολὺ 
μὲν 
πλῆθος 
ἀνῃρήκει 
τῶν 
καταλαμβανομένων, 
τοῦτο 
δʼ 
ἦν 
τὸ 
ἀσθενέστερον 
Γαλιλαίων 
καὶ 
ταῖς 
φυγαῖς 
ἐναποκάμνον, 
ὁρῶν 
δὲ 
συμφεῦγον 
ἀεὶ 
τὸ 
μάχιμον 
εἰς 
τὰς 
ὑπὸ 
τοῦ 
Ἰωσήπου 
τειχισθείσας 
πόλεις 
ὥρμησεν 
ἐπὶ 
τὴν 
ὀχυρωτάτην 
αὐτῶν 
Ἰωταπάταν, 
οἰόμενος 
ἐξ 
ἐφόδου 
μὲν 
αἱρήσειν 
ῥᾳδίως, 
μέγα 
δὲ 
κλέος 
αὐτῷ 
παρὰ 
τοῖς 
ἡγεμόσιν 
κἀκείνοις 
ὄφελος 
εἰς 
τὰ 
λοιπὰ 
παρέξειν· 
προσχωρήσειν 
γὰρ 
δέει 
τὰς 
ἄλλας 
πόλεις 
τῆς 
καρτερωτάτης 
ἐχομένης. 
πολύ 
γε 
μὴν 
διήμαρτεν 
τῆς 
ἐλπίδος· 
ἐπιόντα 
γὰρ 
αὐτὸν 
οἱ 
Ἰωταπατηνοὶ 
προαισθόμενοι 
πρὸ 
τῆς 
πόλεως 
ἐκδέχονται, 
καὶ 
τοῖς 
Ῥωμαίοις 
συρραγέντες 
ἀδοκήτοις 
πολλοὶ 
καὶ 
πρὸς 
μάχην 
ἕτοιμοι 
πρόθυμοί 
τε 
ὡς 
ἂν 
ὑπὲρ 
κινδυνευούσης 
πατρίδος 
καὶ 
γυναικῶν 
καὶ 
τέκνων, 
τρέπονται 
ταχέως. 
καὶ 
πολλοὺς 
μὲν 
τιτρώσκουσι 
τῶν 
Ῥωμαίων, 
ἑπτὰ 
δὲ 
ἀναιροῦσιν 
διὰ 
τὸ 
μήτε 
ἄτακτον 
αὐτῶν 
τὴν 
ὑποχώρησιν 
γενέσθαι 
καὶ 
τὰς 
πληγὰς 
ἐπιπολαίους 
πεφραγμένων 
πάντοθεν 
τῶν 
σωμάτων, 
τούς 
τε 
Ἰουδαίους 
πόρρωθεν 
βάλλειν 
πλέον 
ἢ 
συμπλέκεσθαι 
θαρρεῖν 
γυμνῆτας 
ὁπλίταις. 
ἔπεσον 
δὲ 
καὶ 
τῶν 
Ἰουδαίων 
τρεῖς 
ἄνδρες 
καὶ 
ἐτρώθησαν 
ὀλίγοι. 
Πλάκιδος 
μὲν 
οὖν 
τῆς 
ἐπὶ 
τὴν 
πόλιν 
ὁρμῆς 
ἀτονώτερος 
εὑρεθεὶς 
φεύγει. 
Οὐεσπασιανὸς 
δὲ 
ὡρμημένος 
αὐτὸς 
ἐμβαλεῖν 
εἰς 
τὴν 
Γαλιλαίαν 
ἐξελαύνει 
τῆς 
Πτολεμαΐδος 
διατάξας 
τὴν 
στρατιὰν 
ὁδεύειν 
καθὰ 
Ῥωμαίοις 
ἔθος. 
τοὺς 
μέν 
γε 
ψιλοὺς 
τῶν 
ἐπικούρων 
καὶ 
τοξότας 
προάγειν 
ἐκέλευσεν, 
ὡς 
ἀνακόπτοιεν 
τὰς 
ἐξαπιναίους 
τῶν 
πολεμίων 
ἐπιδρομὰς 
καὶ 
διερευνῷεν 
τὰς 
ὑπόπτους 
καὶ 
λοχᾶσθαι 
δυναμένας 
ὕλας, 
οἷς 
εἵπετο 
καὶ 
Ῥωμαίων 
ὁπλιτικὴ 
μοῖρα 
πεζοί 
τε 
καὶ 
ἱππεῖς. 
τούτοις 
ἀφʼ 
ἑκάστης 
ἑκατονταρχίας 
ἠκολούθουν 
δέκα 
τήν 
τε 
ἑαυτῶν 
σκευὴν 
καὶ 
τὰ 
μέτρα 
τῆς 
παρεμβολῆς 
φέροντες, 
καὶ 
μετʼ 
αὐτοὺς 
ὁδοποιοί, 
τά 
τε 
σκολιὰ 
τῆς 
λεωφόρου 
κατευθύνειν 
καὶ 
χθαμαλοῦν 
τὰ 
δύσβατα 
καὶ 
τὰς 
ἐμποδίους 
ὕλας 
προανακόπτειν, 
ὡς 
μὴ 
ταλαιπωροῖτο 
δυσποροῦν 
τὸ 
στράτευμα. 
κατόπιν 
 δὲ 
τούτων 
τάς 
τε 
ἰδίας 
καὶ 
τὰς 
τῶν 
ὑπʼ 
αὐτὸν 
ἡγεμόνων 
ἔταξεν 
ἀποσκευὰς 
καὶ 
συχνοὺς 
ἐπὶ 
τούτοις 
πρὸς 
ἀσφάλειαν 
τῶν 
ἱππέων. 
μεθʼ 
οὓς 
αὐτὸς 
ἐξήλαυνεν 
τούς 
τε 
ἐπιλέκτους 
τῶν 
πεζῶν 
καὶ 
ἱππέων 
καὶ 
τοὺς 
λογχοφόρους 
ἔχων. 
εἵπετο 
δʼ 
αὐτῷ 
τὸ 
ἴδιον 
τοῦ 
τάγματος 
ἱππικόν· 
ἴδιοι 
γὰρ 
ἑκάστου 
τάγματος 
εἴκοσι 
πρὸς 
τοῖς 
ἑκατὸν 
ἱππεῖς. 
τούτοις 
δʼ 
ἠκολούθουν 
οἱ 
τὰς 
ἑλεπόλεις 
φέροντες 
ὀρεῖς 
καὶ 
τὰ 
λοιπὰ 
μηχανήματα. 
μετὰ 
τούτους 
ἡγεμόνες 
τε 
καὶ 
σπειρῶν 
ἔπαρχοι 
σὺν 
χιλιάρχοις, 
ἐπιλέκτους 
περὶ 
σφᾶς 
στρατιώτας 
ἔχοντες· 
ἔπειτα 
αἱ 
σημαῖαι 
περιίσχουσαι 
τὸν 
ἀετόν, 
ὃς 
παντὸς 
ἄρχει 
Ῥωμαίοις 
τάγματος, 
βασιλεύς 
τε 
οἰωνῶν 
ἁπάντων 
καὶ 
ἀλκιμώτατος 
ὤν· 
ὃ 
δὴ 
καὶ 
τῆς 
ἡγεμονίας 
τεκμήριον 
αὐτοῖς 
καὶ 
κλῃδών, 
ἐφʼ 
οὓς 
ἂν 
ἴωσιν, 
τοῦ 
κρατήσειν 
δοκεῖ. 
τοῖς 
δὲ 
ἱεροῖς 
ἠκολούθουν 
οἱ 
σαλπιγκταί, 
καὶ 
κατόπιν 
αὐτῶν 
ἡ 
φάλαγξ 
τὸ 
στῖφος 
εἰς 
ἓξ 
πλατύνασα. 
τούτοις 
παρείπετό 
τις 
ἑκατόνταρχος 
ἐξ 
ἔθους 
τὴν 
τάξιν 
ἐπισκοπούμενος. 
τὸ 
δʼ 
οἰκετικὸν 
ἑκάστου 
τάγματος 
ἅπαν 
τοῖς 
πεζοῖς 
εἵπετο, 
τὰς 
ἀποσκευὰς 
τῶν 
στρατιωτῶν 
ἐπὶ 
τοῖς 
ὀρεῦσιν 
καὶ 
τοῖς 
ὑποζυγίοις 
ἄγοντες· 
κατόπιν 
δὲ 
πάντων 
[τῶν 
ταγμάτων] 
ὁ 
μίσθιος 
ὄχλος, 
οἷς 
οὐραγοὶ 
πρὸς 
ἀσφάλειαν 
ἠκολούθουν 
πεζοί 
τε 
καὶ 
ὁπλῖται 
καὶ 
τῶν 
ἱππέων 
συχνοί. 
Οὕτως 
ὁδεύσας 
Οὐεσπασιανὸς 
μετὰ 
τῆς 
δυνάμεως 
εἰς 
τοὺς 
ὅρους 
ἀφικνεῖται 
τῆς 
Γαλιλαίας, 
ἔνθα 
καταστρατοπεδευσάμενος 
ὡρμημένους 
εἰς 
πόλεμον 
τοὺς 
στρατιώτας 
κατεῖχεν, 
ἐπιδεικνύμενος 
τὴν 
στρατιὰν 
εἰς 
κατάπληξιν 
τοῖς 
πολεμίοις 
καὶ 
μετανοίας 
καιρὸν 
διδούς, 
εἰ 
πρὸ 
μάχης 
μεταβάλοιντο· 
ἅμα 
δὲ 
καὶ 
πρὸς 
 πολιορκίαν 
τῶν 
ἐρυμάτων 
ἐξηρτύετο. 
μετάνοιαν 
μὲν 
οὖν 
τῆς 
ἀποστάσεως 
ὀφθεὶς 
ὁ 
στρατηγὸς 
πολλοῖς 
ἐνειργάσατο, 
κατάπληξιν 
δὲ 
πᾶσιν· 
οἱ 
μὲν 
γὰρ 
περὶ 
τὸν 
Ἰώσηπον 
ἐστρατοπεδευκότες 
οὐκ 
ἄπωθεν 
τῆς 
Σεπφώρεως 
παρὰ 
πόλιν 
Γαρὶν 
καλουμένην 
ἐπεὶ 
πλησιάζοντα 
τὸν 
πόλεμον 
ἤκουσαν 
ὅσον 
τε 
οὔπω 
τοὺς 
Ῥωμαίους 
συμμίξοντας 
σφίσιν, 
οὐ 
μόνον 
πρὸ 
μάχης, 
ἀλλὰ 
καὶ 
πρὶν 
ἰδεῖν 
τοὺς 
ἐχθροὺς 
διασκίδνανται 
φυγῇ. 
καταλείπεται 
δʼ 
ὁ 
Ἰώσηπος 
μετʼ 
ὀλίγων, 
καὶ 
κατιδὼν 
ὡς 
οὔτε 
δέχεσθαι 
τοὺς 
πολεμίους 
ἀρκετὴν 
ἔχει 
δύναμιν 
καὶ 
πεπτώκοι 
τὰ 
φρονήματα 
τῶν 
Ἰουδαίων 
ἄσμενοί 
τʼ 
ἄν, 
εἰ 
πιστεύοιντο, 
χωροῖεν 
οἱ 
πλείους 
ἐπὶ 
σπονδάς, 
ἐδεδίει 
μὲν 
ἤδη 
περὶ 
παντὸς 
τοῦ 
πολέμου, 
τότε 
δʼ 
ὡς 
πορρωτάτω 
χωρίζεσθαι 
τῶν 
κινδύνων 
ἔκρινεν. 
ἀναλαβὼν 
δὲ 
τοὺς 
συμμείναντας 
εἰς 
Τιβεριάδα 
καταφεύγει. 
Οὐεσπασιανὸς 
δὲ 
τῇ 
πόλει 
τῶν 
Γαδάρων 
ἐπελθὼν 
αἱρεῖ 
τε 
κατὰ 
πρώτην 
ἔφοδον 
αὐτὴν 
μαχίμου 
πλήθους 
ἔρημον 
καταλαβών, 
καὶ 
παρελθὼν 
εἴσω 
πάντας 
ἡβηδὸν 
ἀναιρεῖ 
μηδεμιᾶς 
τῶν 
Ῥωμαίων 
ἡλικίας 
ἔλεον 
ποιουμένων 
μίσει 
πρὸς 
τὸ 
ἔθνος 
καὶ 
μνήμῃ 
τῆς 
κατὰ 
τὸν 
Κέστιον 
αὐτῶν 
παρανομίας. 
ἐμπίμπρησιν 
δὲ 
οὐ 
μόνον 
αὐτὴν 
τὴν 
πόλιν, 
ἀλλὰ 
καὶ 
τὰς 
πέριξ 
κώμας 
πάσας 
τε 
καὶ 
πολίχνας, 
ἃς 
μὲν 
παντελῶς 
ἐκλελειμμένας, 
ἔστιν 
δʼ 
ἃς 
αὐτὸς 
ἐξανδραποδιζόμενος. 
Ὁ 
δʼ 
Ἰώσηπος 
ἣν 
πρὸς 
ἀσφάλειαν 
εἵλετο 
πόλιν 
αὐτὸς 
ἐνέπλησεν 
δέους 
καταφυγών. 
οἱ 
δὲ 
ἀπὸ 
τῆς 
Τιβεριάδος 
οὐκ 
ἄν, 
εἰ 
μὴ 
πρὸς 
τὸ 
πᾶν 
ἀπεγνώκει 
τὸν 
πόλεμον, 
τραπῆναί 
ποτε 
αὐτὸν 
ᾤοντο. 
καὶ 
κατὰ 
τοῦτό 
γε 
οὐ 
διημάρτανον 
αὐτοῦ 
τῆς 
γνώμης· 
ἑώρα 
μὲν 
γάρ, 
ποῖ 
ῥέψει 
τὰ 
Ἰουδαίων 
τέλους, 
καὶ 
μίαν 
αὐτῶν 
ᾔδει 
σωτηρίαν, 
εἰ 
μεταβάλοιντο. 
αὐτὸς 
δὲ 
καίπερ 
συγγνωσθήσεσθαι 
παρὰ 
Ῥωμαίοις 
προσδοκῶν, 
ὅμως 
τεθνάναι 
μᾶλλον 
εἵλετο 
πολλάκις 
ἢ 
καταπροδοὺς 
τὴν 
πατρίδα 
καὶ 
τὴν 
ἐμπιστευθεῖσαν 
αὐτῷ 
στρατηγίαν 
ὑβρίσας 
εὐτυχεῖν 
παρʼ 
οἷς 
πολεμήσων 
ἐπέμφθη. 
γράφειν 
οὖν 
τοῖς 
ἐν 
τέλει 
τῶν 
Ἱεροσολύμων 
διέγνω 
μετὰ 
ἀκριβείας 
τὰ 
πράγματα, 
ὡς 
μήτʼ 
ἐπὶ 
μεῖζον 
ἐξάρας 
τὴν 
τῶν 
πολεμίων 
ἰσχὺν 
αὖθις 
εἰς 
δειλίαν 
κακίζοιτο 
μήτε 
ἐνδεέστερον 
ἀπαγγείλας 
κἂν 
μετανοήσαντας 
ἴσως 
θρασύνοιεν, 
ἵνα 
τε 
ἢ 
σπονδὰς 
αἱρούμενοι 
ταχέως 
ἀντιγράψωσιν 
ἢ 
πολεμεῖν 
ἐγνωκότες 
πρὸς 
Ῥωμαίους 
ἀξιόμαχον 
αὐτῷ 
πέμψωσι 
δύναμιν. 
ὁ 
μὲν 
οὖν 
ταῦτʼ 
ἐπιστείλας 
πέμπει 
διὰ 
τάχους 
ἐπὶ 
Ἱεροσολύμων 
τοὺς 
τὰ 
γράμματα 
κομίζοντας. 
Οὐεσπασιανὸς 
δὲ 
ὡρμημένος 
ἐξαιρεῖν 
τὴν 
Ἰωταπάταν, 
πέπυστο 
γὰρ 
εἰς 
αὐτὴν 
πλείστους 
τῶν 
πολεμίων 
συμπεφευγέναι 
καὶ 
ἄλλως 
ὁρμητήριον 
ἰσχυρὸν 
οὖσαν 
αὐτῶν, 
πέμπει 
πεζούς 
τε 
καὶ 
ἱππεῖς 
τοὺς 
προεξομαλιοῦντας 
τὴν 
ὁδὸν 
ὀρεινὴν 
ὑπάρχουσαν 
καὶ 
πετρώδη, 
δύσβατον 
δὲ 
καὶ 
πεζοῖς, 
ἱππεῦσιν 
δʼ 
ἀμήχανον. 
οἱ 
μὲν 
οὖν 
τέσσαρσιν 
ἡμέραις 
ἐξειργάσαντο 
καὶ 
πλατεῖαν 
ἤνοιξαν 
τῇ 
στρατιᾷ 
λεωφόρον· 
τῇ 
πέμπτῃ 
δʼ 
ὁ 
Ἰώσηπος, 
αὕτη 
δʼ 
ἦν 
Ἀρτεμισίου 
μηνὸς 
μία 
καὶ 
εἰκάς, 
φθάνει 
παρελθὼν 
εἰς 
τὴν 
Ἰωταπάταν 
ἐκ 
τῆς 
Τιβεριάδος 
καὶ 
πεπτωκότα 
τοῖς 
Ἰουδαίοις 
ἐγείρει 
τὰ 
φρονήματα. 
Οὐεσπασιανῷ 
δέ 
τις 
εὐαγγελίζεται 
τὴν 
μετάβασιν 
τοῦ 
ἀνδρὸς 
αὐτόμολος 
καὶ 
κατήπειγεν 
ἐπὶ 
τὴν 
πόλιν 
ὡς 
μετʼ 
ἐκείνης 
αἱρήσοντα 
πᾶσαν 
Ἰουδαίαν, 
εἰ 
λάβοι 
τὸν 
Ἰώσηπον 
ὑποχείριον. 
ὁ 
δʼ 
ἁρπάσας 
ὥσπερ 
μέγιστον 
εὐτύχημα 
τὴν 
ἀγγελίαν, 
καὶ 
προνοίᾳ 
θεοῦ 
τὸν 
συνετώτατον 
εἶναι 
δοκοῦντα 
τῶν 
πολεμίων 
οἰόμενος 
εἰς 
εἱρκτὴν 
αὐθαίρετον 
παρελθεῖν, 
εὐθέως 
μὲν 
σὺν 
χιλίοις 
ἱππεῦσιν 
πέμπει 
Πλάκιδον 
καὶ 
δεκαδάρχην 
Αἰβούτιον, 
ἄνδρα 
τῶν 
ἐπισήμων 
κατὰ 
χεῖρα 
καὶ 
σύνεσιν, 
περικατασχεῖν 
κελεύσας 
τὴν 
πόλιν, 
ὡς 
μὴ 
λάθοι 
διαδρὰς 
ὁ 
Ἰώσηπος. 
Αὐτὸς 
δὲ 
μετὰ 
μίαν 
ἡμέραν 
ἀναλαβὼν 
πᾶσαν 
τὴν 
δύναμιν 
εἵπετο 
καὶ 
μέχρι 
δείλης 
ὁδεύσας 
πρὸς 
τὴν 
Ἰωταπάταν 
ἀφικνεῖται. 
ἀναλαβὼν 
δὲ 
τὴν 
στρατιὰν 
εἰς 
τὸ 
προσάρκτιον 
αὐτῆς 
μέρος 
ἔν 
τινι 
λόφῳ 
στρατοπεδεύεται 
διέχοντι 
σταδίους 
ἑπτὰ 
τῆς 
πόλεως, 
πειρώμενος 
ὡς 
μάλιστα 
τοῖς 
πολεμίοις 
εὐσύνοπτος 
εἶναι 
πρὸς 
ἔκπληξιν· 
ἣ 
καὶ 
παραχρῆμα 
τοσαύτη 
τοὺς 
Ἰουδαίους 
κατέσχεν, 
ὡς 
μηδένα 
τοῦ 
τείχους 
τολμῆσαι 
προελθεῖν. 
Ῥωμαῖοι 
δʼ 
εὐθὺς 
μὲν 
ἀπώκνησαν 
προσβαλεῖν 
διʼ 
ὅλης 
ὡδευκότες 
ἡμέρας, 
διπλῇ 
δὲ 
τῇ 
φάλαγγι 
κυκλοῦνται 
τὴν 
πόλιν 
καὶ 
τρίτην 
ἔξωθεν 
περιιστᾶσιν 
τὴν 
ἵππον, 
πάσας 
ἀποφράσσοντες 
αὐτοῖς 
τὰς 
ἐξόδους. 
τοῦτʼ 
ἐν 
ἀπογνώσει 
σωτηρίας 
παρώξυνε 
τοὺς 
Ἰουδαίους 
πρὸς 
τόλμαν· 
οὐδὲν 
γὰρ 
ἀνάγκης 
ἐν 
πολέμῳ 
μαχιμώτερον. 
Γενομένης 
δὲ 
μεθʼ 
ἡμέραν 
προσβολῆς 
τὸ 
μὲν 
πρῶτον 
Ἰουδαῖοι 
κατὰ 
χώραν 
μένοντες 
ἀντεῖχον 
ἀντικρὺ 
τῶν 
Ῥωμαίων 
ἐστρατοπεδευκότες 
πρὸ 
τοῦ 
τείχους· 
ὡς 
δὲ 
Οὐεσπασιανὸς 
τούτοις 
μὲν 
τοὺς 
τοξότας 
καὶ 
σφενδονήτας 
καὶ 
πᾶν 
τὸ 
τῶν 
ἑκηβόλων 
πλῆθος 
ἐπιστήσας 
ἐπέτρεψεν 
βάλλειν, 
αὐτὸς 
δὲ 
μετὰ 
τῶν 
πεζῶν 
εἰς 
τὸ 
πρόσαντες 
ἀνώθει 
καθʼ 
ὃ 
τὸ 
τεῖχος 
ἦν 
εὐάλωτον, 
δείσας 
ὁ 
Ἰώσηπος 
περὶ 
τῇ 
πόλει 
προπηδᾷ 
καὶ 
σὺν 
αὐτῷ 
πᾶν 
τὸ 
τῶν 
Ἰουδαίων 
πλῆθος. 
συμπεσόντες 
δὲ 
τοῖς 
Ῥωμαίοις 
ἀθρόοι 
τοῦ 
μὲν 
τείχους 
ἀνέστειλαν 
αὐτούς, 
πολλὰ 
δʼ 
ἐπεδείκνυντο 
χειρῶν 
ἔργα 
καὶ 
τόλμης. 
οὐκ 
ἔλασσόν 
γε 
μὴν 
ὧν 
ἔδρων 
ἀντέπασχον· 
ὅσον 
γὰρ 
αὐτοὺς 
ἡ 
τῆς 
σωτηρίας 
ἀπόγνωσις, 
τοσοῦτο 
τοὺς 
Ῥωμαίους 
αἰδὼς 
παρεκρότει, 
καὶ 
τοὺς 
μὲν 
ἐμπειρία 
μετʼ 
ἀλκῆς, 
τοὺς 
δὲ 
θράσος 
ὥπλιζε 
τῷ 
θυμῷ 
στρατηγουμένους. 
παραταξάμενοι 
δὲ 
διʼ 
ὅλης 
ἡμέρας 
νυκτὶ 
διαλύονται, 
τρώσαντες 
μὲν 
πλείστους 
Ῥωμαίων, 
δεκατρεῖς 
δʼ 
ἀνελόντες· 
αὐτῶν 
δʼ 
ἔπεσον 
μὲν 
δεκαεπτά, 
τραυματίαι 
δʼ 
ἐγένοντο 
ἑξακόσιοι. 
Τῇ 
δʼ 
ὑστεραίᾳ 
πάλιν 
προσβάλλουσι 
τοῖς 
Ῥωμαίοις 
ἐπεξελθόντες 
καὶ 
πολὺ 
καρτερώτερον 
ἀντιπαρετάξαντο, 
θαρραλεώτεροι 
μὲν 
ἐκ 
τοῦ 
παρὰ 
λόγον 
ἀντισχεῖν 
τῇ 
προτέρᾳ 
γεγενημένοι, 
χρώμενοι 
δὲ 
καὶ 
τοῖς 
Ῥωμαίοις 
μαχιμωτέροις· 
ὑπὸ 
γὰρ 
αἰδοῦς 
εἰς 
ὀργὴν 
ἐξεκαίοντο 
τὸ 
μὴ 
ταχέως 
νικᾶν 
ἧτταν 
ἡγούμενοι. 
καὶ 
μέχρι 
πέμπτης 
ἡμέρας 
προσβολαὶ 
μὲν 
ἐγίνοντο 
τῶν 
Ῥωμαίων 
ἀδιάλειπτοι, 
ἐκδρομαὶ 
δὲ 
τῶν 
Ἰωταπατηνῶν 
καὶ 
τειχομαχίαι 
καρτερώτεραι, 
καὶ 
οὔτε 
Ἰουδαῖοι 
τὴν 
τῶν 
πολεμίων 
ἰσχὺν 
κατωρρώδουν 
οὔτε 
Ῥωμαῖοι 
πρὸς 
τὸ 
τῆς 
πόλεως 
δυσάλωτον 
ἀπέκαμνον. 
Ἔστιν 
δʼ 
Ἰωταπάτα 
πλὴν 
ὀλίγου 
πᾶσα 
κρημνός, 
ἐκ 
μὲν 
τῶν 
ἄλλων 
μερῶν 
πάντοθεν 
φάραγξιν 
ἀπείροις 
ἀπότομος, 
ὡς 
τῶν 
κατιδεῖν 
πειρωμένων 
τὰς 
ὄψεις 
προεξασθενεῖν 
τοῦ 
βάθους, 
ἀπὸ 
βορέου 
δὲ 
προσιτὴ 
μόνον, 
καθʼ 
ὃ 
λήγοντι 
τῷ 
ὄρει 
πλαγίῳ 
προσέκτισται. 
καὶ 
τοῦτο 
δʼ 
ὁ 
Ἰώσηπος 
ἐμπεριειλήφει 
τειχίζων 
τὴν 
πόλιν, 
ὡς 
ἀκατάληπτον 
εἶναι 
πολεμίοις 
τὴν 
ὑπὲρ 
αὐτῆς 
ἀκρώρειαν. 
κυκλόθεν 
δʼ 
ἄλλοις 
ὄρεσιν 
καλυπτομένη, 
πρὶν 
εἰσαφίκοιτό 
τις 
εἰς 
αὐτήν, 
παντελῶς 
ἀόρατος 
ἦν. 
εἶχε 
μὲν 
οὖν 
οὕτως 
ὀχυρότητος 
Ἰωταπάτη· 
Οὐεσπασιανὸς 
δὲ 
τῇ 
τε 
φύσει 
τοῦ 
χωρίου 
καὶ 
ταῖς 
τόλμαις 
τῶν 
Ἰουδαίων 
ἀντιφιλονεικῶν 
ἔγνω 
καρτερώτερον 
ἅπτεσθαι 
τῆς 
πολιορκίας, 
καὶ 
προσκαλεσάμενος 
τοὺς 
ὑπʼ 
αὐτὸν 
ἡγεμόνας 
ἐβουλεύετο 
περὶ 
τῆς 
προσβολῆς. 
δόξαν 
δὲ 
χῶσαι 
τὸ 
προσιτὸν 
τοῦ 
τείχους 
ἐπὶ 
συγκομιδὴν 
ὕλης 
ἐκπέμπει 
πᾶν 
τὸ 
στράτευμα, 
καὶ 
κοπέντων 
τῶν 
περὶ 
τὴν 
πόλιν 
ὀρῶν 
συναλισθείσης 
τε 
ἅμα 
τοῖς 
ξύλοις 
ἀπείρου 
χερμάδος, 
οἱ 
μὲν 
πρὸς 
ἀλεωρὰν 
τῶν 
ὕπερθεν 
ἀφιεμένων 
βελῶν 
γέρρα 
διατείναντες 
ὑπὲρ 
χαρακωμάτων 
ἔχουν 
ὑπʼ 
αὐτοῖς 
οὐδὲν 
ἢ 
μικρὰ 
βλαπτόμενοι 
ταῖς 
ἀπὸ 
τοῦ 
τείχους 
βολαῖς· 
οἱ 
δὲ 
τοὺς 
πλησίον 
ὄχθους 
ἀνασπῶντες 
γῆν 
αὐτοῖς 
ἀδιαλείπτως 
ἔφερον, 
καὶ 
τριχῆ 
διῃρημένων 
ἀργὸς 
ἦν 
οὐδείς. 
οἱ 
δὲ 
Ἰουδαῖοι 
πέτρας 
τε 
μεγάλας 
ἀπὸ 
τῶν 
τειχῶν 
τοῖς 
σκεπάσμασιν 
αὐτῶν 
ἐπηφίεσαν 
καὶ 
πᾶν 
εἶδος 
βελῶν· 
ἦν 
δὲ 
καὶ 
μὴ 
διικνουμένων 
πολὺς 
ὁ 
ψόφος 
καὶ 
φοβερὸς 
ἐμπόδιον 
τοῖς 
ἐργαζομένοις. 
Οὐεσπασιανὸς 
δὲ 
ἐν 
κύκλῳ 
τὰς 
ἀφετηρίους 
μηχανὰς 
ἐπιστήσας, 
τὰ 
πάντα 
δʼ 
ἦν 
ἑκατὸν 
ἑξήκοντα 
ὄργανα, 
βάλλειν 
ἐκέλευσεν 
τοὺς 
ἐπὶ 
τοῦ 
τείχους. 
ὁμοῦ 
δὲ 
οἵ 
τε 
καταπέλται 
τὰς 
λόγχας 
ἀνερροίζουν 
καὶ 
ταλαντιαῖοι 
λίθοι 
μέγεθος 
ἐκ 
τῶν 
πετροβόλων 
ἐβάλλοντο 
πῦρ 
τε 
καὶ 
πλῆθος 
ἀθρόων 
οἰστῶν, 
ἅπερ 
οὐ 
μόνον 
τὸ 
τεῖχος 
ἀνεπίβατον 
τοῖς 
Ἰουδαίοις 
ἐποίησεν, 
ἀλλὰ 
καὶ 
τὴν 
ἐντὸς 
ὅσης 
ἐφικνεῖτο 
χώρας· 
καὶ 
γὰρ 
καὶ 
τὸ 
τῶν 
Ἀράβων 
τοξοτῶν 
πλῆθος 
ἀκοντισταί 
τε 
καὶ 
σφενδονῆται 
πάντες 
ἅμα 
τοῖς 
μηχανήμασιν 
ἔβαλλον. 
οὐ 
μὴν 
εἰργόμενοι 
τῆς 
καθύπερθεν 
ἀμύνης 
ἠρέμουν· 
ἐκτρέχοντες 
γὰρ 
λῃστρικώτερον 
κατὰ 
λόχους 
περιέσπων 
τε 
τῶν 
ἐργαζομένων 
τὰς 
σκέπας 
καὶ 
τοὺς 
γυμνουμένους 
ἔπαιον, 
καὶ 
καθʼ 
ὃ 
παρείκοιεν 
ἐκεῖνοι 
διερρίπτουν 
τε 
τὸ 
χῶμα 
καὶ 
τὰ 
χαρακώματα 
σὺν 
τοῖς 
γέρροις 
ἐνεπίμπρασαν, 
μέχρι 
συνεὶς 
Οὐεσπασιανὸς 
τὴν 
διαίρεσιν 
τῶν 
ἔργων 
αἰτίαν 
εἶναι 
τῆς 
βλάβης, 
τὰ 
γὰρ 
διαστήματα 
τοῖς 
Ἰουδαίοις 
προσβολῆς 
παρεῖχεν 
τόπον, 
ἑνοῖ 
τὰ 
σκεπάσματα, 
καὶ 
συναφθείσης 
ἅμα 
αὐτοῖς 
τῆς 
δυνάμεως 
ἀνείρχθησαν 
αἱ 
τῶν 
Ἰουδαίων 
παραδύσεις. 
Ἐγειρομένου 
δὲ 
τοῦ 
χώματος 
ἤδη 
καὶ 
ταῖς 
ἐπάλξεσιν 
ὅσον 
οὔπω 
πλησιάζοντος 
δεινὸν 
ὁ 
Ἰώσηπος 
νομίσας, 
εἰ 
μηδὲν 
ἀντιμηχανήσαιτο 
τῇ 
πόλει 
σωτήριον, 
συναθροίζει 
τέκτονας 
καὶ 
τὸ 
τεῖχος 
ἐκέλευσεν 
ὑψοῦν. 
τῶν 
δʼ 
ἀδύνατον 
εἶναι 
φαμένων 
οἰκοδομεῖν 
τοσούτοις 
βέλεσι 
βαλλομένους, 
σκέπην 
αὐτοῖς 
ἐπινοεῖ 
τοιάνδε· 
δρυφάκτους 
πήξασθαι 
κελεύσας 
ἐμπετάσαι 
τε 
βύρσας 
νεοδόρους 
βοῶν, 
ὡς 
ἀναδέχοιντο 
μὲν 
τοὺς 
ἀπὸ 
τῶν 
πετροβόλων 
λίθους 
κολπούμεναι, 
περιολισθάνοι 
δὲ 
ἀπʼ 
αὐτῶν 
καὶ 
τὰ 
λοιπὰ 
βέλη 
καὶ 
τὸ 
πῦρ 
ὑπὸ 
τῆς 
ἰκμάδος 
εἴργοιτο, 
προανίστησιν 
τῶν 
τεκτόνων. 
ὑφʼ 
οἷς 
ἀσφαλῶς 
ἐργαζόμενοι 
διʼ 
ἡμέρας 
τε 
καὶ 
νυκτὸς 
τὸ 
τεῖχος 
ἤγειραν 
εἰς 
εἴκοσι 
πήχεις 
τὸ 
ὕψος, 
καὶ 
συχνοὺς 
μὲν 
πύργους 
ἐνῳκοδόμησαν 
αὐτῷ, 
καρτερὰν 
δὲ 
ἔπαλξιν 
ἐφηρμόσαντο. 
τοῦτο 
τοῖς 
Ῥωμαίοις 
ἤδη 
τῆς 
πόλεως 
ἐντὸς 
οἰομένοις 
εἶναι 
πολλὴν 
ἐποίησεν 
ἀθυμίαν, 
καὶ 
πρός 
τε 
τὴν 
ἐπίνοιαν 
τοῦ 
Ἰωσήπου 
καὶ 
τὸ 
παράστημα 
τῶν 
ἐπὶ 
τῆς 
πόλεως 
κατεπλάγησαν. 
Οὐεσπασιανὸς 
δὲ 
καὶ 
πρὸς 
τὸ 
πανοῦργον 
τοῦ 
στρατηγήματος 
καὶ 
πρὸς 
τὰς 
τόλμας 
παρωξύνετο 
τῶν 
Ἰωταπατηνῶν· 
πάλιν 
γὰρ 
ἀναθαρσήσαντες 
ἐπὶ 
τῷ 
τειχισμῷ 
τοῖς 
Ῥωμαίοις 
ἐπεξέθεον, 
καὶ 
καθʼ 
ἡμέραν 
ἐγίνοντο 
συμπλοκαὶ 
κατὰ 
λόχους 
ἐπίνοιά 
τε 
λῃστρικὴ 
πᾶσα 
καὶ 
τῶν 
προστυχόντων 
ἁρπαγαὶ 
καὶ 
τῶν 
ἄλλων 
ἔργων 
πυρπολήσεις, 
ἕως 
Οὐεσπασιανὸς 
ἀναπαύσας 
τὴν 
στρατιὰν 
μάχης 
διέγνω 
προσκαθεζόμενος 
σπάνει 
τῶν 
ἐπιτηδείων 
αἱρεῖν 
τὴν 
πόλιν· 
ἢ 
γὰρ 
ἀναγκαζομένους 
ταῖς 
ἀπορίαις 
ἱκετεύσειν 
αὐτὸν 
ἢ 
μέχρι 
παντὸς 
ἀπαυθαδισαμένους 
διαφθαρήσεσθαι 
λιμῷ. 
πολύ 
τε 
ῥᾴοσιν 
αὐτοῖς 
ἠξίου 
χρήσεσθαι 
κατὰ 
τὴν 
μάχην, 
εἰ 
διαλιπὼν 
αὖθις 
 ἐκτετρυχωμένοις 
ἐπιπέσοι. 
φρουρεῖν 
δὴ 
πάσας 
αὐτῶν 
ἐκέλευσεν 
τὰς 
ἐξόδους. 
Τοῖς 
δὲ 
σίτου 
μὲν 
πλῆθος 
ἦν 
ἔνδον 
καὶ 
τῶν 
ἄλλων 
πλὴν 
ἁλὸς 
ἁπάντων, 
ἔνδεια 
δὲ 
ὕδατος 
ὡς 
ἂν 
πηγῆς 
μὲν 
οὐκ 
οὔσης 
κατὰ 
τὴν 
πόλιν, 
τῷ 
δʼ 
ὀμβρίῳ 
διαρκουμένων 
τῶν 
ἐν 
αὐτῇ· 
σπάνιον 
δʼ 
εἴ 
ποτε 
τὸ 
κλίμα 
θέρους 
ὕεται. 
καὶ 
κατὰ 
ταύτην 
τὴν 
ὥραν 
πολιορκουμένων 
ἀθυμία 
δεινὴ 
πρὸς 
τὴν 
τοῦ 
δίψους 
ἐπίνοιαν 
ἦν, 
ἀσχαλλόντων 
ἤδη 
ὡς 
καθάπαν 
ἐπιλελοιπότος 
ὕδατος· 
ὁ 
γὰρ 
Ἰώσηπος 
τήν 
τε 
πόλιν 
ὁρῶν 
τῶν 
ἄλλων 
ἐπιτηδείων 
εὔπορον 
καὶ 
τὰ 
φρονήματα 
γενναῖα 
τῶν 
ἀνδρῶν, 
βουλόμενός 
τε 
παρʼ 
ἐλπίδα 
τοῖς 
Ῥωμαίοις 
ἐκτεῖναι 
τὴν 
πολιορκίαν, 
μέτρῳ 
τὸ 
ποτὸν 
αὐτοῖς 
διένειμεν 
εὐθέως. 
οἱ 
δὲ 
τὸ 
ταμιεύεσθαι 
χαλεπώτερον 
ἐνδείας 
ὑπελάμβανον, 
καὶ 
τὸ 
μὴ 
αὐτεξούσιον 
αὐτῶν 
πλέον 
ἐκίνει 
τὴν 
ὄρεξιν, 
καὶ 
καθάπερ 
εἰς 
ἔσχατον 
ἤδη 
δίψους 
προήκοντες 
ἀπέκαμνον. 
διακείμενοι 
δὲ 
οὕτως 
οὐκ 
ἐλάνθανον 
τοὺς 
Ῥωμαίους· 
ἀπὸ 
γὰρ 
τοῦ 
κατάντους 
ἑώρων 
αὐτοὺς 
ὑπὲρ 
τὸ 
τεῖχος 
ἐφʼ 
ἕνα 
συρρέοντας 
τόπον 
καὶ 
μετρουμένους 
τὸ 
ὕδωρ, 
ἐφʼ 
ὃν 
καὶ 
τοῖς 
ὀξυβελέσιν 
ἐξικνούμενοι 
πολλοὺς 
ἀνῄρουν. 
Καὶ 
Οὐεσπασιανὸς 
μὲν 
οὐκ 
εἰς 
μακρὰν 
τῶν 
ἐκδοχείων 
 κενωθέντων 
ἤλπιζεν 
ὑπὸ 
τῆς 
ἀνάγκης 
αὐτῷ 
παραδοθήσεσθαι 
τὴν 
πόλιν· 
ὁ 
δὲ 
Ἰώσηπος 
κλάσαι 
τὴν 
ἐλπίδα 
ταύτην 
αὐτῷ 
προαιρούμενος 
ἐμβρέξαι 
κελεύει 
πλείστους 
τὰ 
ἱμάτια 
καὶ 
κατακρεμάσαι 
περὶ 
τὰς 
ἐπάλξεις, 
ὥστε 
περιρρεῖσθαι 
πᾶν 
ἐξαπίνης 
τὸ 
τεῖχος. 
πρὸς 
τοῦτʼ 
ἀθυμία 
τῶν 
Ῥωμαίων 
καὶ 
κατάπληξις 
ἦν 
θεασαμένων 
εἰς 
χλεύην 
τοσοῦτον 
παραναλίσκοντας 
ὕδατος 
οὓς 
οὐδὲ 
ποτὸν 
ἔχειν 
ὑπελάμβανον, 
ὥστε 
καὶ 
τὸν 
στρατηγὸν 
ἀπογνόντα 
τὴν 
διʼ 
ἐνδείας 
ἅλωσιν 
τρέπεσθαι 
πάλιν 
πρὸς 
ὅπλα 
καὶ 
βίαν. 
ὃ 
δὴ 
τοῖς 
Ἰουδαίοις 
διʼ 
ἐπιθυμίας 
ἦν· 
ἀπεγνωκότες 
γὰρ 
ἑαυτοὺς 
καὶ 
τὴν 
πόλιν 
πρὸ 
λιμοῦ 
καὶ 
δίψης 
τὸν 
ἐν 
πολέμῳ 
θάνατον 
ᾑροῦντο. 
Ὁ 
μέντοι 
γε 
Ἰώσηπος 
πρὸς 
τῷδε 
τῷ 
στρατηγήματι 
καὶ 
ἕτερον 
ἐπενόησεν 
εἰς 
περιουσίαν 
αὐτῷ· 
διά 
τινος 
χαράδρας 
δυσβάτου 
καὶ 
διὰ 
τοῦθʼ 
ὑπὸ 
τῶν 
φυλάκων 
ἀμελουμένης 
κατὰ 
τὰ 
πρὸς 
δύσιν 
μέρη 
τῆς 
φάραγγος 
ἐκπέμπων 
τινὰς 
γράμματά 
τε 
πρὸς 
οὓς 
ἠβούλετο 
τῶν 
ἔξω 
Ἰουδαίων 
διεπέμψατο 
καὶ 
παρʼ 
αὐτῶν 
ἐλάμβανεν, 
παντός 
τε 
ἐπιτηδείου 
τῶν 
ἀνὰ 
τὴν 
πόλιν 
ἐπιλελοιπότων 
εὐπόρησεν, 
ἕρπειν 
τὰ 
πολλὰ 
παρὰ 
τὰς 
φυλακὰς 
κελεύσας 
τοῖς 
ἐξιοῦσιν 
καὶ 
τὰ 
νῶτα 
καλύπτειν 
νάκεσιν, 
ὡς 
εἰ 
καὶ 
κατίδοι 
τις 
αὐτοὺς 
νύκτωρ, 
φαντασίαν 
παρέχοιεν 
κυνῶν, 
μέχρι 
συναισθόμενοι 
τὴν 
ἐπίνοιαν 
οἱ 
φρουροὶ 
περιίσχουσιν 
τὴν 
χαράδραν. 
Καὶ 
τόθʼ 
ὁ 
Ἰώσηπος 
μὲν 
τὴν 
πόλιν 
οὐκ 
εἰς 
μακρὰν 
ὁρῶν 
ἀνθέξειν, 
ἐν 
ἀπόρῳ 
δὲ 
τὴν 
ἑαυτῶν 
σωτηρίαν 
εἰ 
μένοι, 
δρασμὸν 
 ἅμα 
τοῖς 
δυνατοῖς 
ἐβουλεύετο. 
συναισθόμενοι 
δὲ 
τὸ 
πλῆθος 
καὶ 
περιχυθὲν 
αὐτῷ 
κατηντιβόλουν 
μὴ 
σφᾶς 
περιιδεῖν 
ἐπʼ 
αὐτῷ 
μόνῳ 
κειμένους· 
εἶναι 
γὰρ 
τῇ 
πόλει 
καὶ 
σωτηρίας 
μὲν 
ἐλπὶς 
παραμένων, 
παντὸς 
ἀγωνισομένου 
διʼ 
αὐτὸν 
προθύμως, 
κἂν 
ἁλῶσιν 
δέ, 
παραμυθίαν. 
πρέπειν 
δʼ 
αὐτῷ 
μήτε 
φυγεῖν 
τοὺς 
ἐχθροὺς 
μήτʼ 
ἐγκαταλιπεῖν 
τοὺς 
φίλους 
μήτʼ 
ἀποπηδᾶν 
ὥσπερ 
χειμαζομένης 
νεώς, 
εἰς 
ἣν 
ἐν 
γαλήνῃ 
παρῆλθεν· 
ἐπιβαπτίσειν 
γὰρ 
αὐτοῖς 
τὴν 
πόλιν 
μηδενὸς 
ἔτι 
τοῖς 
πολεμίοις 
τολμῶντος 
ἀνθίστασθαι 
διʼ 
ὃν 
ἂν 
θαρσοῖεν 
οἰχομένου. 
Ὁ 
δὲ 
Ἰώσηπος 
τὸ 
κατʼ 
αὐτὸν 
ἀσφαλὲς 
ὑποστελλόμενος 
ὑπὲρ 
αὐτῶν 
ἔφασκεν 
ποιεῖσθαι 
τὴν 
ἔξοδον· 
μένων 
μὲν 
γὰρ 
οὔτʼ 
ἂν 
ὠφελῆσαί 
τι 
μέγα 
σωζομένους, 
κἂν 
ἁλίσκωνται, 
συναπολεῖσθαι 
περιττῶς, 
ἐκδὺς 
δὲ 
τῆς 
πολιορκίας 
ἔξωθεν 
αὐτοὺς 
ὠφελήσειν 
μέγιστα· 
τούς 
τε 
γὰρ 
ἐκ 
τῆς 
χώρας 
Γαλιλαίους 
συναθροίσειν 
ᾗ 
τάχος 
καὶ 
Ῥωμαίους 
ἑτέρῳ 
πολέμῳ 
τῆς 
πόλεως 
αὐτῶν 
ἀντιπερισπάσειν. 
οὐχ 
ὁρᾶν 
δέ, 
τί 
παρακαθεζόμενος 
αὐτοῖς 
χρήσιμος 
εἴη 
νῦν, 
πλὴν 
εἰ 
μὴ 
Ῥωμαίους 
παροξύνων 
μᾶλλον 
ἐπὶ 
τὴν 
πολιορκίαν, 
οὓς 
περὶ 
πλείστου 
ποιεῖσθαι 
λαβεῖν 
αὐτόν· 
εἰ 
δʼ 
ἐκδράντα 
πύθοιντο, 
πολὺ 
τῆς 
ἐπὶ 
τὴν 
πόλιν 
ὁρμῆς 
ἀνήσειν. 
οὐκ 
ἔπειθεν 
δὲ 
τούτοις, 
ἀλλὰ 
μᾶλλον 
ἐξέκαυσεν 
τὸ 
πλῆθος 
αὐτοῦ 
περιέχεσθαι· 
παιδία 
γοῦν 
καὶ 
γέροντες 
καὶ 
γύναια 
μετὰ 
νηπίων 
ὀδυρόμενα 
προσέπιπτον 
αὐτῷ 
καὶ 
τοῖς 
ποσὶν 
ἐμπλεκόμενοι 
πάντες 
εἴχοντο, 
καὶ 
μετὰ 
κωκυτῶν 
 κοινωνὸν 
σφίσι 
τῆς 
τύχης 
μένειν 
ἱκέτευον, 
οὐ 
φθόνῳ 
τῆς 
ἐκείνου 
σωτηρίας, 
ἔμοιγε 
δοκεῖν, 
ἀλλʼ 
ἐλπίδι 
τῆς 
ἑαυτῶν· 
οὐδὲν 
γὰρ 
ἠξίουν 
πείσεσθαι 
δεινὸν 
Ἰωσήπου 
μένοντος. 
Ὁ 
δὲ 
πειθομένῳ 
μὲν 
ἱκετηρίαν 
ταῦτα 
νομίσας, 
βιαζομένῳ 
δὲ 
φρουράν, 
πολὺ 
δʼ 
αὐτοῦ 
τῆς 
εἰς 
τὴν 
ἀπόλειψιν 
ὁρμῆς 
καὶ 
ὁ 
τῶν 
ὀδυρομένων 
ἔκλασεν 
οἶκτος, 
μένειν 
τε 
ἔγνω, 
καὶ 
τὴν 
κοινὴν 
τῆς 
πόλεως 
ἀπόγνωσιν 
ὁπλισάμενος, 
“νῦν 
καιρός, 
εἰπών, 
ἄρχεσθαι 
μάχης, 
ὅτʼ 
ἐλπὶς 
οὐκ 
ἔστι 
σωτηρίας· 
καλὸν 
εὔκλειαν 
ἀντικαταλλαξάμενον 
τοῦ 
βίου 
καὶ 
δράσαντά 
τι 
γενναῖον 
εἰς 
μνήμην 
ὀψιγενῶν 
πεσεῖν”, 
ἐπʼ 
ἔργα 
τρέπεται. 
καὶ 
προελθὼν 
μετὰ 
τῶν 
μαχιμωτάτων 
διεσκίδνα 
τε 
τοὺς 
φρουροὺς 
καὶ 
μέχρι 
τοῦ 
στρατοπέδου 
τῶν 
Ῥωμαίων 
κατέτρεχεν, 
καὶ 
τὰς 
μὲν 
ἐπὶ 
τῶν 
χωμάτων 
δέρρεις, 
αἷς 
ὑπεσκήνουν, 
διέσπα, 
τοῖς 
δὲ 
ἔργοις 
ἐνέβαλλεν 
πῦρ. 
τῇ 
τε 
ἑξῆς 
ὁμοίως 
καὶ 
τῇ 
τρίτῃ 
καὶ 
ἐπὶ 
συχνὰς 
ἡμέρας 
καὶ 
νύκτας 
πολεμῶν 
οὐκ 
ἔκαμνεν. 
Οὐεσπασιανὸς 
δὲ 
τῶν 
[τε] 
Ῥωμαίων 
κακουμένων 
ταῖς 
ἐκδρομαῖς, 
τρέπεσθαί 
τε 
γὰρ 
ὑπὸ 
Ἰουδαίων 
ᾐδοῦντο 
καὶ 
τραπέντων 
ἐπιδιώκειν 
βάρει 
τῶν 
ὅπλων 
ἦσαν 
βραδεῖς, 
οἵ 
τε 
Ἰουδαῖοι 
πρίν 
τι 
παθεῖν 
ἀεὶ 
δρῶντες 
ἀνέφευγον 
εἰς 
τὴν 
πόλιν, 
τοῖς 
μὲν 
ὁπλίταις 
τὰς 
ὁρμὰς 
αὐτῶν 
ἐκκλίνειν 
ἐκέλευσεν 
καὶ 
μὴ 
συμπλέκεσθαι 
θανατῶσιν 
ἀνθρώποις· 
οὐδὲν 
γὰρ 
ἀλκιμώτερον 
εἶναι 
τῆς 
ἀπογνώσεως, 
περισβέννυσθαι 
δὲ 
αὐτῶν 
τὰς 
ὁρμὰς 
σκοπῶν 
ἀπορουμένας 
ὥσπερ 
ὕλης 
τὸ 
πῦρ· 
προσήκειν 
γε 
μὴν 
καὶ 
Ῥωμαίοις 
μετὰ 
ἀσφαλείας 
καὶ 
τὸ 
νικᾶν, 
ὡς 
ἂν 
οὐκ 
ἐξ 
ἀνάγκης 
πολεμοῦσιν, 
ἀλλὰ 
προσκτωμένοις. 
τοῖς 
δὲ 
τῶν 
Ἀράβων 
τοξόταις 
καὶ 
τοῖς 
ἀπὸ 
τῆς 
 Συρίας 
σφενδονήταις 
καὶ 
λιθοβόλοις 
τὰ 
πολλὰ 
τοὺς 
Ἰουδαίους 
ἀνέστελλεν· 
ἠρέμει 
δὲ 
οὐδὲ 
τῶν 
ἀφετηρίων 
ὀργάνων 
τὸ 
πλῆθος. 
οἱ 
δὲ 
τούτοις 
μὲν 
εἶκον 
κακούμενοι, 
τῶν 
δὲ 
πόρρω 
βαλλομένων 
ἐνδοτέρω 
γινόμενοι 
προσέκειντο 
τοῖς 
Ῥωμαίοις 
χαλεποὶ 
καὶ 
ψυχῆς 
καὶ 
σώματος 
ἀφειδοῦντες 
ἐμάχοντο, 
ἐκ 
διαδοχῆς 
ἑκάτεροι 
τὸ 
κεκμηκὸς 
ἑαυτῶν 
ἀναλαμβάνοντες. 
Οὐεσπασιανὸς 
δὲ 
ἡγούμενος 
τῷ 
μήκει 
τοῦ 
χρόνου 
καὶ 
ταῖς 
ἐκδρομαῖς 
ἀντιπολιορκεῖσθαι, 
τῶν 
χωμάτων 
ἤδη 
τοῖς 
τείχεσι 
πελαζόντων 
προσάγειν 
ἔγνω 
τὸν 
κριόν. 
ὁ 
δʼ 
ἐστὶν 
ὑπερμεγέθης 
δοκὸς 
ἱστῷ 
νηὸς 
παραπλήσιος· 
ἐστόμωται 
δὲ 
παχεῖ 
σιδήρῳ 
κατʼ 
ἄκρον 
εἰς 
κριοῦ 
προτομήν, 
ἀφʼ 
οὗ 
καὶ 
καλεῖται, 
τετυπωμένῳ. 
καταιωρεῖται 
δὲ 
κάλοις 
μέσος 
ὥσπερ 
ἀπὸ 
πλάστιγγος 
ἑτέρας 
δοκοῦ, 
σταυροῖς 
ἑκατέρωθεν 
ἑδραίοις 
ὑπεστηριγμένης. 
ἀνωθούμενος 
δὲ 
ὑπὸ 
πλήθους 
ἀνδρῶν 
εἰς 
τὸ 
κατόπιν, 
τῶν 
αὐτῶν 
ἀθρόως 
πάλιν 
εἰς 
τοὔμπροσθεν 
ἐπιβρισάντων 
τύπτει 
τὰ 
τείχη 
τῷ 
προανέχοντι 
σιδήρῳ. 
καὶ 
οὐδεὶς 
οὕτως 
καρτερὸς 
πύργος 
ἢ 
περίβολος 
πλατύς, 
ὃς 
κἂν 
τὰς 
πρώτας 
πληγὰς 
ἐνέγκῃ 
κατίσχυσεν 
τῆς 
ἐπιμονῆς. 
ἐπὶ 
ταύτην 
τὴν 
πεῖραν 
ὁ 
στρατηγὸς 
τῶν 
Ῥωμαίων 
μετέβαινεν 
βίᾳ 
τὴν 
πόλιν 
ἑλεῖν 
σπεύδων, 
ὡς 
τὸ 
προσκαθέζεσθαι 
βλαβερὸν 
ἦν 
Ἰουδαίων 
οὐκ 
ἠρεμούντων. 
οἱ 
μὲν 
οὖν 
τούς 
τε 
καταπέλτας 
καὶ 
τὰ 
λοιπὰ 
τῶν 
ἀφετηρίων, 
ὡς 
ἐξικνοῖτο 
τῶν 
ἐπὶ 
τοῦ 
τείχους 
κωλύειν 
 πειρωμένων, 
ἔγγιον 
προσαγαγόντες 
ἔβαλλον· 
ὁμοίως 
δὲ 
συνήγγιζον 
οἱ 
τοξόται 
καὶ 
σφενδονῆται. 
διὰ 
δὲ 
ταῦτα 
μηδενὸς 
τῶν 
περιβόλων 
ἐπιβῆναι 
τολμῶντος 
προσῆγον 
ἕτεροι 
τὸν 
κριὸν 
γέρροις 
τε 
διηνεκέσι 
καὶ 
καθύπερθεν 
πεφραγμένον 
δέρρει 
πρός 
τε 
αὐτῶν 
καὶ 
τοῦ 
μηχανήματος 
ἀσφάλειαν. 
καὶ 
κατὰ 
τὴν 
πρώτην 
πληγὴν 
διεσείσθη 
μὲν 
τὸ 
τεῖχος, 
κραυγὴ 
δὲ 
μεγίστη 
παρὰ 
τῶν 
ἔνδον 
ἤρθη 
καθάπερ 
ἑαλωκότων 
ἤδη. 
Πολλάκις 
δὲ 
εἰς 
τὸν 
αὐτὸν 
παίοντας 
τόπον 
ὁ 
Ἰώσηπος 
ὁρῶν 
ὅσον 
οὔπω 
καταρριφθησόμενον 
τὸ 
τεῖχος, 
σοφίζεται 
κατʼ 
ὀλίγον 
τὴν 
βίαν 
τοῦ 
μηχανήματος. 
σάκκους 
ἀχύρων 
πληρώσαντας 
ἐκέλευσεν 
καθιμᾶν 
καθʼ 
ὃ 
φερόμενον 
ἀεὶ 
τὸν 
κριὸν 
ὁρῷεν, 
ὡς 
πλάζοιτό 
τε 
ἡ 
ἐμβολή, 
καὶ 
δεχόμενοι 
τὰς 
πληγὰς 
ἐκκενοῖεν 
τῇ 
χαυνότητι. 
τοῦτο 
πλείστην 
διατριβὴν 
παρέσχεν 
τοῖς 
Ῥωμαίοις, 
καθʼ 
ὃ 
μὲν 
τρέποιεν 
τὴν 
μηχανὴν 
ἀντιπαραγόντων 
τοὺς 
σάκκους 
τῶν 
ὕπερθεν, 
ὑποβαλλόντων 
δὲ 
ταῖς 
ἐμβολαῖς, 
ὡς 
μηδὲν 
κατʼ 
ἀντιτυπίαν 
βλάπτεσθαι 
τὸ 
τεῖχος· 
ἕως 
ἀντεπινοήσαντες 
κοντοὺς 
οἱ 
Ῥωμαῖοι 
μακροὺς 
καὶ 
δρέπανα 
δήσαντες 
ἐπʼ 
ἄκρων 
τοὺς 
σάκους 
ἀπέτεμνον. 
ἐνεργοῦς 
δὲ 
οὕτω 
τῆς 
ἑλεπόλεως 
γενομένης 
καὶ 
τοῦ 
τείχους, 
νεοπαγὲς 
γὰρ 
ἦν, 
ἐνδιδόντος 
ἤδη, 
τὸ 
λοιπὸν 
ἐπὶ 
τὴν 
ἐκ 
πυρὸς 
ἄμυναν 
οἱ 
περὶ 
τὸν 
Ἰώσηπον 
ὥρμησαν. 
ἁψάμενοι 
δὲ 
ὅσον 
αὔης 
εἶχον 
ὕλης 
τριχόθεν 
ἐπεκθέουσιν, 
καὶ 
τά 
τε 
μηχανήματα 
καὶ 
 τὰ 
γέρρα 
καὶ 
τὰ 
χώματα 
τῶν 
Ῥωμαίων 
ὑπεπίμπρασαν. 
οἱ 
δὲ 
κακῶς 
ἐπεβοήθουν 
πρός 
τε 
τὴν 
τόλμαν 
αὐτῶν 
καταπεπληγότες 
καὶ 
ὑπὸ 
τῆς 
φλογὸς 
τὰς 
ἀμύνας 
φθανόμενοι· 
ξηρᾶς 
γὰρ 
ὕλης, 
πρὸς 
δὲ 
ἀσφάλτου 
τε 
καὶ 
πίσσης, 
ἔτι 
δὲ 
θείου 
διίπτατο 
τὸ 
πῦρ 
ἐπινοίας 
τάχιον, 
καὶ 
τὰ 
πολλῷ 
καμάτῳ 
πεπονημένα 
τοῖς 
Ῥωμαίοις 
ἐπὶ 
μιᾶς 
ὥρας 
ἐνέμετο. 
Ἔνθα 
καὶ 
ἀνήρ 
τις 
ἐξεφάνη 
Ἰουδαίων 
λόγου 
καὶ 
μνήμης 
ἄξιος· 
Σαμίου 
μὲν 
παῖς 
ἦν, 
Ἐλεάζαρος 
δὲ 
ἐκαλεῖτο, 
Σαβὰ 
δὲ 
πατρὶς 
αὐτῷ 
τῆς 
Γαλιλαίας· 
ὑπερμεγέθη 
δὲ 
πέτραν 
ἀράμενος 
ἀφίησιν 
ἀπὸ 
τοῦ 
τείχους 
ἐπὶ 
τὴν 
ἑλέπολιν 
μετὰ 
τοσαύτης 
βίας, 
ὥστε 
ἀπορρῆξαι 
τὴν 
κεφαλὴν 
τοῦ 
μηχανήματος, 
ἣν 
καὶ 
καταπηδήσας 
ἐκ 
μέσων 
αἴρεται 
τῶν 
πολεμίων 
καὶ 
μετὰ 
πολλῆς 
ἀδείας 
ἐπὶ 
τὸ 
τεῖχος 
ἔφερεν. 
σκοπὸς 
δὲ 
πᾶσιν 
τοῖς 
ἐχθροῖς 
γενόμενος 
καὶ 
γυμνῷ 
τῷ 
σώματι 
τὰς 
πληγὰς 
δεξάμενος 
πέντε 
μὲν 
διαπείρεται 
βέλεσιν, 
πρὸς 
οὐδὲν 
δὲ 
τούτων 
ἐπιστραφείς, 
ὅτε 
τὸ 
τεῖχος 
ἀνέβη 
καὶ 
περίοπτος 
πᾶσιν 
τῆς 
εὐτολμίας 
ἔστη, 
τότε 
ἰλυσπώμενος 
ὑπὸ 
τῶν 
τραυμάτων 
μετὰ 
τοῦ 
κριοῦ 
κατέπεσεν. 
ἄριστοι 
μετʼ 
αὐτὸν 
ἐφάνησαν 
ἀδελφοὶ 
δύο 
Νετείρας 
καὶ 
Φίλιππος, 
ἀπὸ 
Ῥούμας 
κώμης, 
Γαλιλαῖοι 
καὶ 
αὐτοί, 
οἳ 
προπηδῶσι 
μὲν 
εἰς 
τοὺς 
ἀπὸ 
τοῦ 
δεκάτου 
τάγματος, 
τοσούτῳ 
δὲ 
ῥοίζῳ 
καὶ 
βίᾳ 
τοῖς 
Ῥωμαίοις 
συνέπεσον, 
ὡς 
διαρρῆξαί 
τε 
τὰς 
τάξεις 
καὶ 
τρέψασθαι 
καθʼ 
οὓς 
ἐφορμήσειαν 
ἅπαντας. 
Μετὰ 
τούτους 
ὅ 
τε 
Ἰώσηπος 
καὶ 
τὸ 
λοιπὸν 
πλῆθος 
ἀράμενοι 
πῦρ 
πάλιν 
τὰ 
μηχανήματα 
καὶ 
τὰς 
ὑποδύσεις 
ἅμα 
τοῖς 
ἔργοις 
ὑφῆψαν 
τοῦ 
τε 
πέμπτου 
καὶ 
τοῦ 
δεκάτου 
τραπέντος 
τάγματος, 
οἱ 
λοιποὶ 
δὲ 
φθάσαντες 
καὶ 
τὰ 
ὄργανα 
καὶ 
πᾶσαν 
ὕλην 
κατέχωσαν. 
περὶ 
δὲ 
δείλην 
πάλιν 
ἀναστήσαντες 
προσῆγον 
τὸν 
κριὸν 
ᾗ 
προπεπονήκει 
τυπτόμενον 
τὸ 
τεῖχος. 
ἔνθα 
τις 
τῶν 
ἀμυνομένων 
ἀπʼ 
αὐτοῦ 
βάλλει 
τὸν 
Οὐεσπασιανὸν 
βέλει 
κατὰ 
τὸν 
ταρσὸν 
τοῦ 
ποδὸς 
καὶ 
τιτρώσκει 
μὲν 
ἐπιπολαίως 
προεκλύσαντος 
τὸ 
βληθὲν 
τοῦ 
διαστήματος, 
μέγιστον 
δὲ 
θόρυβον 
ἐνεποίησεν 
τοῖς 
Ῥωμαίοις· 
πρὸς 
γὰρ 
τὸ 
αἷμα 
ταραχθέντων 
τῶν 
πλησίον 
φήμη 
διὰ 
παντὸς 
ἐπῄει 
τοῦ 
στρατοῦ, 
καὶ 
τῆς 
πολιορκίας 
οἱ 
πλείους 
ἀφέμενοι 
μετʼ 
ἐκπλήξεως 
καὶ 
δέους 
ἐπὶ 
τὸν 
στρατηγὸν 
συνέθεον. 
πρὸ 
δὲ 
πάντων 
Τίτος 
δείσας 
περὶ 
τῷ 
πατρὶ 
παρῆν, 
ὡς 
τὸ 
πλῆθος 
καὶ 
τῇ 
πρὸς 
τὸν 
ἡγούμενον 
εὐνοίᾳ 
καὶ 
τῇ 
τοῦ 
παιδὸς 
ἀγωνίᾳ 
συγχυθῆναι. 
ῥᾷστα 
μέντοι 
τόν 
τε 
υἱὸν 
ὁ 
πατὴρ 
δεδιότα 
καὶ 
τὴν 
στρατιὰν 
ἔπαυσεν 
τοῦ 
θορύβου· 
τῶν 
γὰρ 
ἀλγηδόνων 
ἐπάνω 
γενόμενος 
καὶ 
πᾶσιν 
τοῖς 
ἐπτοημένοις 
διʼ 
αὐτὸν 
ὀφθῆναι 
σπουδάσας 
χαλεπώτερον 
Ἰουδαίοις 
ἐπῆρεν 
τὸν 
πόλεμον· 
ἕκαστος 
γὰρ 
ὡς 
τιμωρὸς 
τοῦ 
στρατηγοῦ 
προκινδυνεύειν 
ἤθελεν, 
καὶ 
βοῇ 
παρακροτοῦντες 
ἀλλήλους 
ἐπὶ 
τὸ 
τεῖχος 
ὥρμων. 
Οἱ 
δὲ 
περὶ 
τὸν 
Ἰώσηπον 
καίπερ 
ἐπʼ 
ἀλλήλοις 
πίπτοντες 
ὑπὸ 
τῶν 
καταπελτικῶν 
καὶ 
τῶν 
πετροβόλων, 
ὅμως 
οὐκ 
ἀπετρέποντο 
τοῦ 
τείχους, 
ἀλλὰ 
πυρὶ 
καὶ 
σιδήρῳ 
καὶ 
πέτροις 
τοὺς 
ἐπὶ 
τὰ 
γέρρα 
τὸν 
κριὸν 
ἐπιβρίθοντας 
ἔβαλλον. 
καὶ 
ἤνυον 
μὲν 
οὐδὲν 
ἢ 
μικρόν, 
αὐτοὶ 
δὲ 
ἀδιαλείπτως 
ἔπιπτον 
ὑπὸ 
μὴ 
βλεπομένων 
καθορώμενοι· 
αὐτοί 
τε 
γὰρ 
ὑπὸ 
τῆς 
σφετέρας 
περιλαμπόμενοι 
φλογὸς 
 σκοπὸς 
ἦσαν 
τοῖς 
πολεμίοις 
εὐσύνοπτος 
ὥσπερ 
ἐν 
ἡμέρᾳ, 
καὶ 
τῶν 
ὀργάνων 
πόρρωθεν 
μὴ 
βλεπομένων 
δυσφύλακτον 
ἦν 
τὸ 
βαλλόμενον. 
ἥ 
τε 
οὖν 
τῶν 
ὀξυβελῶν 
καὶ 
καταπελτῶν 
βία 
πολλοὺς 
ἅμα 
διήλαυνεν, 
καὶ 
τῶν 
ὑπὸ 
τῆς 
μηχανῆς 
ἀφιεμένων 
πετρῶν 
ὁ 
ῥοῖζος 
ἐπάλξεις 
τε 
ἀπέσυρεν 
καὶ 
γωνίας 
ἀπέθρυπτε 
πύργων. 
ἀνδρῶν 
μὲν 
γὰρ † 
οὕτως 
ἰσχυρὸν 
στῖφος, 
ὃ 
μὴ 
μέχρις 
ἐσχάτης 
στρώννυται 
φάλαγγος 
βίᾳ 
τε 
καὶ 
μεγέθει 
τοῦ 
λίθου. 
μάθοι 
δʼ 
ἄν 
τις 
τὴν 
τοῦ 
μηχανήματος 
ἀλκὴν 
ἐκ 
τῶν 
ἐπὶ 
τῆσδε 
τῆς 
νυκτὸς 
γενομένων· 
πληγεὶς 
γάρ 
τις 
ἀπʼ 
αὐτοῦ 
τῶν 
περὶ 
τὸν 
Ἰώσηπον 
ἑστώτων 
ἀνὰ 
τὸ 
τεῖχος 
ἀπαράσσεται 
τὴν 
κεφαλὴν 
ὑπὸ 
τῆς 
πέτρας, 
καὶ 
τὸ 
κρανίον 
ἀπὸ 
τριῶν 
ἐσφενδονήθη 
σταδίων. 
γυναικός 
τε 
μεθʼ 
ἡμέραν 
ἐγκύμονος 
πληγείσης 
τὴν 
γαστέρα, 
προῄει 
δὲ 
νέον 
ἐξ 
οἰκίας, 
ἐξέσεισεν 
ἐφʼ 
ἡμιστάδιον 
τὸ 
βρέφος· 
τοσαύτη 
ἦν 
ἡ 
τοῦ 
λιθοβόλου 
βία. 
τῶν 
οὖν 
ὀργάνων 
φοβερώτερος 
ὁ 
ῥοῖζος, 
τῶν 
δὲ 
βαλλομένων 
ἦν 
[ὁ] 
ψόφος. 
ἐπάλληλοι 
δὲ 
ἐκτύπουν 
οἱ 
νεκροὶ 
κατὰ 
τοῦ 
τείχους 
ῥιπτόμενοι, 
καὶ 
δεινὴ 
μὲν 
ἔνδοθεν 
κραυγὴ 
γυναικῶν 
ἠγείρετο, 
συνήχουν 
δʼ 
ἔξωθεν 
οἰμωγαὶ 
φονευομένων. 
αἵματι 
δʼ 
ἐρρεῖτο 
πᾶς 
ὁ 
πρὸ 
τῆς 
μάχης 
περίβολος, 
καὶ 
προσβατὸν 
ὑπὸ 
πτωμάτων 
τὸ 
τεῖχος 
ἐγίνετο. 
φοβερωτέραν 
δὲ 
ἐποίουν 
τὴν 
βοὴν 
περιηχοῦντα 
τὰ 
ὄρη, 
καὶ 
οὐδὲν 
ἐπʼ 
ἐκείνης 
τῆς 
νυκτὸς 
οὔτε 
εἰς 
ἀκοῆς 
οὔτε 
εἰς 
ὄψεως 
κατάπληξιν 
ἀπελείπετο. 
πλεῖστοι 
μέν 
γε 
τῶν 
ἐπὶ 
τῆς 
Ἰωταπάτης 
ἀγωνιζόμενοι 
γενναίως 
ἔπεσον, 
πλεῖστοι 
δʼ 
ἐγένοντο 
τραυματίαι, 
καὶ 
μόλις 
περὶ 
τὴν 
ἑωθινὴν 
φυλακὴν 
ἐνδίδωσι 
τοῖς 
μηχανήμασι 
τὸ 
τεῖχος 
ἀδιαλείπτως 
τυπτόμενον· 
οἱ 
δὲ 
φραξάμενοι 
τοῖς 
σώμασι 
καὶ 
τοῖς 
ὅπλοις 
τὸ 
καταρριφθὲν 
ἀντωχύρωσαν 
πρὶν 
βληθῆναι 
τὰς 
ἐπιβατηρίους 
ὑπὸ 
τῶν 
Ῥωμαίων 
μηχανάς. 
Ὑπὸ 
δὲ 
τὴν 
ἕω 
Οὐεσπασιανὸς 
ἐπὶ 
τὴν 
κατάληψιν 
τῆς 
πόλεως 
συνῆγεν 
τὴν 
στρατιὰν 
ὀλίγον 
ἀπὸ 
τοῦ 
νυκτερινοῦ 
πόνου 
διαναπαύσας. 
βουλόμενος 
δʼ 
ἀπὸ 
τῶν 
καταρριφθέντων 
περισπάσαι 
τοὺς 
εἴργοντας 
τοὺς 
μὲν 
γενναιοτάτους 
τῶν 
ἱππέων 
ἀποβήσας 
[τῶν 
ἵππων] 
τριχῇ 
διέταξεν 
κατὰ 
τὰ 
πεπτωκότα 
τοῦ 
τείχους, 
πάντοθεν 
πεφραγμένους 
τοῖς 
ὅπλοις 
καὶ 
τοὺς 
κοντοὺς 
προΐσχοντας, 
ὡς 
ὁπότε 
τὰς 
ἐπιβατηρίους 
βάλλοιεν 
μηχανὰς 
κατάρχοιντο 
τῆς 
εἰσόδου· 
κατόπιν 
δὲ 
αὐτῶν 
ἔταξεν 
τοῦ 
πεζοῦ 
τὸ 
ἀκμαιότατον, 
τὸ 
δὲ 
λοιπὸν 
ἱππικὸν 
ἀντιπαρεξέτεινεν 
τῷ 
τείχει 
κατὰ 
πᾶσαν 
τὴν 
ὀρεινὴν 
πρὸς 
τὸ 
μηδένα 
τῶν 
ἀναφευγόντων 
ἐκ 
τῆς 
ἁλώσεως 
διαλαθεῖν. 
κατόπιν 
δὲ 
τούτων 
περιέστησεν 
τοὺς 
τοξότας 
ἔχειν 
κελεύσας 
ἕτοιμα 
τὰ 
βέλη 
πρὸς 
ἄφεσιν, 
ὁμοίως 
δὲ 
καὶ 
σφενδονήτας 
καὶ 
τοὺς 
ἐπὶ 
τῶν 
μηχανημάτων, 
ἑτέρους 
δὲ 
κλίμακας 
ἀραμένους 
προσφέρειν 
ἐπάνω 
τοῖς 
ἀκεραίοις 
τείχεσιν, 
ἵνʼ 
οἱ 
μὲν 
τούτους 
κωλύειν 
πειρώμενοι 
καταλίποιεν 
τὴν 
ἐπὶ 
τοῖς 
καταρριφθεῖσιν 
φυλακήν, 
οἱ 
λοιποὶ 
δὲ 
ὑπʼ 
ἀθρόων 
βιαζόμενοι 
τῶν 
βελῶν 
εἴξωσιν 
τῆς 
εἰσόδου. 
Ἰώσηπος 
δὲ 
συνιεὶς 
τὴν 
ἐπίνοιαν 
ἐπὶ 
μὲν 
τοῦ 
μένοντος 
τείχους 
σὺν 
τοῖς 
κεκμηκόσιν 
ἵστησι 
τοὺς 
γηραιοὺς 
ὡς 
μηδὲν 
ταύτῃ 
 βλαβησομένους, 
εἰς 
δὲ 
τὰ 
παρερρωγότα 
τοῦ 
τείχους 
τοὺς 
δυνατωτάτους 
καὶ 
πρὸ 
πάντων 
ἀνὰ 
ἓξ 
ἄνδρας, 
μεθʼ 
ὧν 
καὶ 
αὐτὸς 
εἰς 
τὸ 
προκινδυνεύειν 
ἐκληρώσατο. 
ἐκέλευσέν 
τε 
πρὸς 
μὲν 
τὸν 
ἀλαλαγμὸν 
τῶν 
ταγμάτων 
ἀποφράξαι 
τὰς 
ἀκοάς, 
ὡς 
ἂν 
μὴ 
καταπλαγεῖεν, 
πρὸς 
δὲ 
τὸ 
πλῆθος 
τῶν 
βελῶν 
συνοκλάσαντας 
καλύψασθαι 
καθύπερθεν 
τοῖς 
θυρεοῖς 
ὑποχωρῆσαί 
τε 
πρὸς 
ὀλίγον, 
ἕως 
τὰς 
φαρέτρας 
κενώσωσιν 
οἱ 
τοξόται. 
βαλλόντων 
δὲ 
τὰς 
ἐπιβατηρίους 
μηχανὰς 
αὐτοὺς 
προπηδᾶν 
καὶ 
διὰ 
τῶν 
ἰδίων 
ὀργάνων 
ἀπαντᾶν 
τοῖς 
πολεμίοις, 
ἀγωνίζεσθαί 
τε 
ἕκαστον 
οὐχ 
ὡς 
ὑπὲρ 
σωθησομένης, 
ἀλλʼ 
ὡς 
ὑπὲρ 
ἀπολωλυίας 
ἤδη 
τῆς 
πατρίδος 
ἀμυνόμενον, 
λαμβάνειν 
τε 
πρὸ 
ὀφθαλμῶν 
σφαγησομένους 
γέροντας 
καὶ 
τέκνα 
καὶ 
γυναῖκας 
ἀναιρεθησομένας 
ὑπὸ 
τῶν 
ἐχθρῶν 
ὅσον 
οὐδέπω, 
καὶ 
τὸν 
ἐπὶ 
ταῖς 
μελλούσαις 
συμφοραῖς 
θυμὸν 
προαλίσαντας 
ἐναφεῖναι 
τοῖς 
δράσουσιν 
αὐτάς. 
Ἔταξεν 
μὲν 
οὖν 
οὕτως 
ἑκάτερον· 
τὸ 
δʼ 
ἀργὸν 
ἀπὸ 
τῆς 
πόλεως· 
πλῆθος, 
γύναια 
καὶ 
παῖδες, 
ὡς 
ἐθεάσαντο 
τριπλῇ 
μὲν 
φάλαγγι 
τὴν 
πόλιν 
ἐζωσμένην, 
οὐδὲν 
γὰρ 
εἰς 
τὴν 
μάχην 
μετακεκίνητο 
τῶν 
πάλαι 
φυλακῶν, 
πρὸς 
δὲ 
τοῖς 
βεβλημένοις 
τείχεσιν 
τοὺς 
πολεμίους 
ξιφήρεις 
καὶ 
τὴν 
καθύπερθεν 
ὀρεινὴν 
λαμπομένην 
ὅπλοις, 
τά 
τε 
βέλη 
τοῖς 
τοξόταις 
ἐπανέχοντα 
τῶν 
Ἀράβων, 
ὕστατόν 
τινα 
κωκυτὸν 
ἁλώσεως 
συνήχησαν 
ὡς 
οὐκ 
ἀπειλουμένων 
ἔτι 
τῶν 
κακῶν 
 ἀλλʼ 
ἤδη 
παρόντων. 
ὁ 
δὲ 
Ἰώσηπος 
τὰς 
μὲν 
γυναῖκας, 
ὡς 
μὴ 
θηλύνοιεν 
οἴκτῳ 
τὰς 
ὁρμὰς 
τῶν 
σφετέρων, 
κατακλείει 
ταῖς 
οἰκίαις 
μετʼ 
ἀπειλῆς 
ἡσυχάζειν 
κελεύσας· 
αὐτὸς 
δὲ 
ἐπὶ 
τῶν 
ἐρειφθέντων 
ᾗ 
ἔλαχεν 
παρῄει. 
τοῖς 
μὲν 
οὖν 
καθʼ 
ἕτερα 
προσφέρουσι 
τὰς 
κλίμακας 
οὐ 
προσεῖχεν, 
ἀπεκαραδόκει 
δὲ 
τὴν 
ὁρμὴν 
τῶν 
βελῶν. 
Ὁμοῦ 
δʼ 
οἵ 
τε 
σαλπικταὶ 
τῶν 
ταγμάτων 
ἁπάντων 
συνήχησαν 
καὶ 
δεινὸν 
ἐπηλάλαξεν 
ἡ 
στρατιά, 
καὶ 
πάντοθεν 
ἀφιεμένων 
ἀπὸ 
συνθήματος 
τῶν 
βελῶν 
τὸ 
φῶς 
ὑπετέμνετο. 
μεμνημένοι 
γε 
μὴν 
τῶν 
τοῦ 
Ἰωσήπου 
προσταγμάτων 
οἱ 
σὺν 
αὐτῷ 
τάς 
τε 
ἀκοὰς 
πρὸς 
τὴν 
βοὴν 
καὶ 
τὰ 
σώματα 
πρὸς 
τὰς 
ἀφέσεις 
ἐφράξαντο, 
καὶ 
βαλλόντων 
τὰς 
μηχανὰς 
ἐπεξέδραμον 
διʼ 
αὐτῶν 
πρὶν 
ἐπιβῆναι 
τοὺς 
βαλόντας, 
συμπλεκόμενοί 
τε 
τοῖς 
ἀνιοῦσιν 
παντοῖα 
καὶ 
χειρῶν 
ἔργα 
καὶ 
ψυχῆς 
ἐναπεδείκνυντο, 
πειρώμενοι 
παρὰ 
τὰς 
ἐσχάτας 
συμφορὰς 
μὴ 
χείρους 
φαίνεσθαι 
τῶν 
ἐν 
ἀκινδύνῳ 
τῷ 
κατὰ 
σφᾶς 
ἀνδριζομένων· 
ὥστε 
οὐ 
πρότερον 
ἀπερρήγνυντο 
τῶν 
Ῥωμαίων 
πρὶν 
ἢ 
πεσεῖν 
ἢ 
διαφθεῖραι. 
ὡς 
δʼ 
οἱ 
μὲν 
ἔκαμνον 
διηνεκῶς 
ἀμυνόμενοι 
καὶ 
τοὺς 
προμάχους 
ἀμείβειν 
οὐκ 
ἔχοντες, 
τὸ 
κεκμηκὸς 
δὲ 
τῶν 
Ῥωμαίων 
ἀκραιφνεῖς 
διεδέχοντο 
καὶ 
ταχέως 
ἀντὶ 
τῶν 
ἀποβιασθέντων 
ἐπέβαινον 
ἕτεροι, 
παρακελευσάμενοί 
τε 
ἀλλήλοις 
καὶ 
πλευρὰν 
μὲν 
ἑνώσαντες, 
τοῖς 
δὲ 
θυρεοῖς 
καθύπερθεν 
φραξάμενοι 
στῖφος 
ἄρρηκτον 
ἐγένοντο 
καὶ 
καθάπερ 
ἑνὶ 
σώματι 
πάσῃ 
τῇ 
φάλαγγι 
τοὺς 
Ἰουδαίους 
ἀνωθοῦντες 
ἤδη 
τοῦ 
τείχους 
ἐπέβαινον. 
Ὁ 
δὲ 
Ἰώσηπος 
ἐν 
ταῖς 
ἀμηχανίαις 
σύμβουλον 
λαβὼν 
τὴν 
ἀνάγκην, 
ἡ 
δέ 
ἐστιν 
δεινὴ 
πρὸς 
ἐπίνοιαν, 
ὅταν 
αὐτὴν 
ἀπόγνωσις 
ἐρεθίζῃ, 
ζέον 
ἔλαιον 
ἐκέλευσεν 
καταχέειν 
τῶν 
συνησπικότων. 
οἱ 
δʼ 
ὡς 
παρεσκευασμένον 
ἔχοντες 
μετὰ 
τάχους 
πολλοὶ 
καὶ 
πολὺ 
πάντοθεν 
τῶν 
Ῥωμαίων 
κατέχεον 
συνεπαφιέντες 
καὶ 
τὰ 
ἀγγεῖα 
βρασσόμενα 
τῇ 
θέρμῃ. 
τοῦτο 
καιομένων 
τῶν 
Ῥωμαίων 
διεσκέδασεν 
τὴν 
τάξιν, 
καὶ 
μετὰ 
δεινῶν 
ἀλγηδόνων 
ἀπεκυλινδοῦντο 
τοῦ 
τείχους· 
ῥᾷστα 
μὲν 
γὰρ 
τὸ 
ἔλαιον 
ἀπὸ 
κορυφῆς 
μέχρι 
ποδῶν 
ὑπὸ 
τὰς 
πανοπλίας 
διέρρει 
τοῦ 
σώματος 
ὅλου 
καὶ 
τὴν 
σάρκα 
φλογὸς 
οὐδὲν 
ἔλασσον 
ἐπεβόσκετο, 
θερμαινόμενόν 
τε 
φύσει 
ταχέως 
καὶ 
ψυχόμενον 
βραδέως 
διὰ 
τὴν 
πιότητα. 
τοῖς 
δὲ 
θώραξιν 
καὶ 
τοῖς 
κράνεσιν 
ἐνδεδεμένων 
ἀπαλλαγὴ 
τῆς 
καύσεως 
οὐκ 
ἦν, 
πηδῶντες 
δὲ 
καὶ 
συνειλούμενοι 
ταῖς 
ἀλγηδόσιν 
ἀπὸ 
τῶν 
γεφυρωμάτων 
ἔπιπτον· 
οἱ 
δὲ 
τραπέντες 
εἰς 
τοὺς 
σφετέρους 
πρόσω 
βιαζομένους 
εὐχείρωτοι 
τοῖς 
κατόπιν 
τιτρώσκουσιν 
ἦσαν. 
Ἐπέλιπεν 
δὲ 
οὔτε 
Ῥωμαίους 
ἐν 
ταῖς 
κακοπραγίαις 
ἰσχὺς 
οὔτε 
τοὺς 
Ἰουδαίους 
σύνεσις, 
ἀλλʼ 
οἱ 
μὲν 
καίπερ 
οἰκτρὰ 
πάσχοντας 
ὁρῶντες 
τοὺς 
καταχυθέντας 
ὅμως 
εἰς 
τοὺς 
καταχέοντας 
ἐφέροντο 
τὸν 
πρὸ 
αὐτοῦ 
κακίζων 
ἕκαστος 
ὡς 
ἐμπόδιον 
ὄντα 
τῆς 
ῥώμης· 
οἱ 
δὲ 
Ἰουδαῖοι 
δόλῳ 
δευτέρῳ 
τὰς 
προσβάσεις 
αὐτῶν 
ἐπέσφαλλον 
τῆλιν 
ἑφθὴν 
ὑποχέοντες 
ταῖς 
σανίσιν, 
ἧς 
ἐπολισθάνοντες 
ὑπεσύροντο; 
καὶ 
οὔτε 
τῶν 
τρεπομένων 
οὔτε 
τῶν 
προσβαινόντων 
τις 
ὀρθὸς 
ἔμενεν, 
ἀλλʼ 
οἱ 
μὲν 
ἐπʼ 
αὐτῶν 
ὑπτιαζόμενοι 
τῶν 
ἐπιβατηρίων 
μηχανῶν 
 συνεπατοῦντο, 
πολλοὶ 
δὲ 
ἐπὶ 
τὸ 
χῶμα 
κατέπιπτον. 
ἐπαίοντο 
δʼ 
ὑπὸ 
τῶν 
Ἰουδαίων 
οἱ 
πεσόντες· 
ἐσφαλμένων 
γὰρ 
τῶν 
Ῥωμαίων 
οὗτοι 
τῆς 
κατὰ 
χεῖρα 
συμπλοκῆς 
ἐλευθερωθέντες 
εἰς 
τὰς 
βολὰς 
εὐσχόλουν. 
πολλὰ 
δὲ 
κακουμένους 
ἐν 
τῇ 
προσβολῇ 
τοὺς 
στρατιώτας 
ὁ 
στρατηγὸς 
περὶ 
δείλην 
ἀνεκάλει. 
ἔπεσον 
δὲ 
τούτων 
μὲν 
οὐκ 
ὀλίγοι 
καὶ 
πλείους 
ἐτρώθησαν, 
τῶν 
δʼ 
ἀπὸ 
τῆς 
Ἰωταπάτης 
ἀπέθανον 
μὲν 
ἓξ 
ἄνδρες, 
τραυματίαι 
δʼ 
ὑπὲρ 
τριακοσίους 
ἀνεκομίσθησαν. 
εἰκάδι 
μὲν 
Δαισίου 
μηνὸς 
ἡ 
παράταξις 
ἦν. 
Οὐεσπασιανὸς 
δὲ 
ἐπὶ 
τοῖς 
συμβεβηκόσι 
τὴν 
στρατιὰν 
παραμυθούμενος, 
ὡς 
θυμουμένους 
ἑώρα 
καὶ 
οὐ 
προτροπῆς 
ἀλλʼ 
ἔργων 
δεομένους, 
προσυψῶσαι 
μὲν 
τὰ 
χώματα, 
πύργους 
δὲ 
τρεῖς 
πεντήκοντα 
ποδῶν 
τὸ 
ὕψος 
ἕκαστον 
κατασκευάσαι 
κελεύσας 
πάντοθεν 
σιδήρῳ 
κεκαλυμμένους, 
ὡς 
ἑδραῖοί 
τε 
εἶεν 
ὑπὸ 
βρίθους 
καὶ 
δυσάλωτοι 
πυρί, 
τῶν 
χωμάτων 
ἐπέστησεν, 
συνεπιβήσας 
αὐτοῖς 
ἀκοντιστάς 
τε 
καὶ 
τοξότας 
καὶ 
τῶν 
ἀφετηρίων 
ὀργάνων 
τὰ 
κουφότερα, 
πρὸς 
δὲ 
τοὺς 
ῥωμαλεωτάτους 
σφενδονήτας· 
οἳ 
μὴ 
καθορώμενοι 
διὰ 
τὸ 
ὕψος 
καὶ 
τὰ 
θωράκια 
τῶν 
πύργων 
εἰς 
καθορωμένους 
τοὺς 
ἐπὶ 
τοῦ 
τείχους 
ἔβαλλον. 
οἱ 
δὲ 
μήτε 
κατὰ 
κόρσης 
φερομένων 
τῶν 
βελῶν 
ἐκκλίνειν 
ῥᾳδίως 
δυνάμενοι 
μήτε 
τοὺς 
ἀφανεῖς 
ἀμύνεσθαι, 
καὶ 
τὸ 
μὲν 
ὕψος 
τῶν 
πύργων 
δυσέφικτον 
ὁρῶντες 
ἐκ 
χειρὸς 
βέλει, 
πυρὶ 
δὲ 
τὸν 
περὶ 
αὐτοῖς 
σίδηρον 
ἀνάλωτον, 
ἔφευγον 
ἀπὸ 
τοῦ 
τείχους 
καὶ 
προσβάλλειν 
πειρωμένοις 
ἐπεξέθεον. 
καὶ 
οἱ 
μὲν 
ἐπὶ 
τῆς 
Ἰωταπάτης 
ἀντεῖχον 
οὕτως, 
ἀναιρούμενοί 
τε 
καθʼ 
ἡμέραν 
πολλοὶ 
καὶ 
 μηδὲν 
ἀντικακοῦν 
τοὺς 
πολεμίους, 
ὅτι 
μὴ 
μετὰ 
κινδύνων 
ἀνείργειν 
ἔχοντες. 
Κατὰ 
δὲ 
τὰς 
αὐτὰς 
ἡμέρας 
Οὐεσπασιανὸς 
ἐπί 
τινα 
τῶν 
τῆς 
Ἰωταπάτης 
ἀστυγειτόνων 
πόλιν, 
Ἴαφα 
καλεῖται, 
νεωτερίζουσαν 
καὶ 
τῶν 
Ἰωταπατηνῶν 
παρὰ 
δόξαν 
ἀντεχόντων 
ἐπαιρομένην, 
Τραϊανὸν 
ὄντα 
τοῦ 
δεκάτου 
τάγματος 
ἡγεμόνα 
ἐκπέμπει 
παραδοὺς 
αὐτῷ 
χιλίους 
μὲν 
ἱππεῖς 
πεζοὺς 
δὲ 
δισχιλίους. 
ὁ 
δὲ 
τὴν 
μὲν 
πόλιν 
δυσάλωτον 
καταλαβών, 
πρὸς 
γὰρ 
τῷ 
φύσει 
καρτερὰ 
τυγχάνειν 
οὖσα 
καὶ 
διπλῷ 
περιβόλῳ 
τετείχιστο, 
προαπηντηκότας 
δὲ 
τοὺς 
ἐξ 
αὐτῆς 
ἑτοίμους 
εἰς 
μάχην 
ἰδὼν 
συμβάλλει 
καὶ 
πρὸς 
ὀλίγον 
ἀντισχόντας 
ἐδίωκεν. 
συμφυγόντων 
δὲ 
εἰς 
τὸ 
πρῶτον 
τεῖχος 
οἱ 
Ῥωμαῖοι 
κατὰ 
πόδας 
προσκείμενοι 
συνεισέπεσον. 
ὁρμήσαντας 
δὲ 
πάλιν 
εἰς 
τὸ 
δεύτερον 
τεῖχος 
ἀποκλείουσιν 
τῆς 
πόλεως 
οἱ 
σφέτεροι 
δείσαντες 
μὴ 
συνεισβάλωσιν 
οἱ 
πολέμιοι. 
θεὸς 
δʼ 
ἦν 
ἄρα 
ὁ 
Ῥωμαίοις 
τὰ 
Γαλιλαίων 
πάθη 
χαριζόμενος, 
ὃς 
καὶ 
τότε 
τὸν 
τῆς 
πόλεως 
λαὸν 
αὔτανδρον 
χερσὶν 
οἰκείαις 
ἐκκλεισθέντα 
πρὸς 
ἀπώλειαν 
ἔκδοτον 
φονῶσιν 
ἐχθροῖς 
παρέστησεν. 
ἐμπίπτοντες 
γὰρ 
ἀθρόοι 
ταῖς 
πύλαις 
καὶ 
πολλὰ 
τοὺς 
ἐπʼ 
αὐτῶν 
ὀνομαστὶ 
καλοῦντες 
ἐν 
μέσαις 
ἀπεσφάττοντο 
ταῖς 
ἱκεσίαις. 
καὶ 
τὸ 
μὲν 
πρῶτον 
αὐτοῖς 
τεῖχος 
οἱ 
πολέμιοι, 
τὸ 
δεύτερον 
δʼ 
ἔκλεισαν 
οἱ 
σφέτεροι, 
μέσοι 
δὲ 
τοῖν 
δυοῖν 
κατειλούμενοι 
περιβόλων 
βύζην, 
πολλοὶ 
μὲν 
τοῖς 
ἀλλήλων, 
πολλοὶ 
δὲ 
τοῖς 
ἰδίοις 
περιεπείροντο 
ξίφεσιν, 
ἄπειροι 
δὲ 
ὑπὸ 
Ῥωμαίων 
ἔπιπτον 
 οὐδὲ 
ὅσον 
εἰς 
ἄμυναν 
ἀναθαρροῦντες· 
πρὸς 
γὰρ 
τῷ 
καταπεπλῆχθαι 
τοὺς 
πολεμίους 
τὰς 
ψυχὰς 
αὐτῶν 
ἔκλασεν 
ἡ 
τῶν 
οἰκείων 
προδοσία. 
πέρας 
ἔθνησκον 
οὐ 
Ῥωμαίοις 
ἀλλὰ 
τοῖς 
ἰδίοις 
καταρώμενοι, 
μέχρι 
πάντες 
ἀπώλοντο 
μύριοι 
καὶ 
δισχίλιοι 
τὸν 
ἀριθμὸν 
ὄντες. 
κενὴν 
δὲ 
μαχίμων 
λογιζόμενος 
εἶναι 
τὴν 
πόλιν 
ὁ 
Τραϊανός, 
εἰ 
δὲ 
καί 
τινες 
ἔνδον 
εἶεν, 
οἰόμενος 
μηδὲν 
αὐτοὺς 
τολμήσειν 
ὑπὸ 
δέους, 
ἀνετίθει 
τῷ 
στρατηγῷ 
τὴν 
ἅλωσιν, 
καὶ 
στείλας 
ἀγγέλους 
πρὸς 
Οὐεσπασιανὸν 
ᾐτεῖτο 
πέμψαι 
τὸν 
υἱὸν 
αὐτῷ 
Τίτον 
ἐπιθήσοντα 
τῇ 
νίκῃ 
τέλος. 
ὁ 
δὲ 
συμβαλὼν 
ὑπολείπεσθαί 
τινα 
πόνον 
μετὰ 
στρατιᾶς 
τὸν 
υἱὸν 
ἐπιπέμπει 
πεντακοσίων 
μὲν 
ἱππέων 
χιλίων 
δὲ 
πεζῶν. 
ὁ 
δὲ 
πρὸς 
τὴν 
πόλιν 
ἐλθὼν 
διὰ 
τάχους 
καὶ 
διατάξας 
τὴν 
στρατιὰν 
ἐπὶ 
μὲν 
τοῦ 
λαιοῦ 
κέρως 
τὸν 
Τραϊανὸν 
ἵστησιν, 
αὐτὸς 
δὲ 
τὸ 
δεξιὸν 
ἔχων 
ἐξηγεῖτο 
πρὸς 
τὴν 
πολιορκίαν. 
τῶν 
δὲ 
στρατιωτῶν 
κλίμακας 
πάντοθεν 
τῷ 
τείχει 
προσφερόντων 
πρὸς 
ὀλίγον 
οἱ 
Γαλιλαῖοι 
καθύπερθεν 
ἀμυνόμενοι 
λείπουσιν 
τὸν 
περίβολον, 
ἐπιπηδήσαντες 
δὲ 
οἱ 
περὶ 
τὸν 
Τίτον 
τῆς 
μὲν 
πόλεως 
ἐκράτησαν 
ταχέως, 
πρὸς 
δὲ 
τοὺς 
ἔνδον 
αὐτοῖς 
συστραφέντας 
καρτερὰ 
μάχη 
συρρήγνυται· 
καὶ 
γὰρ 
ἐν 
τοῖς 
στενωποῖς 
οἱ 
δυνατοὶ 
προσέπιπτον 
καὶ 
ἀπὸ 
τῶν 
οἰκιῶν 
αἱ 
γυναῖκες 
ἔβαλλον 
πᾶν 
τὸ 
προστυχὸν 
αὐταῖς. 
καὶ 
μέχρι 
μὲν 
ἓξ 
ὡρῶν 
ἀντεῖχον 
μαχόμενοι, 
δαπανηθέντων 
δὲ 
τῶν 
μαχίμων 
τὸ 
λοιπὸν 
πλῆθος 
ἔν 
τε 
τοῖς 
ὑπαίθροις 
καὶ 
κατὰ 
τὰς 
οἰκίας 
ἀπεσφάττοντο 
νέοι 
τε 
ὁμοῦ 
καὶ 
γέροντες· 
οὐδὲν 
γὰρ 
ἄρρεν 
ὑπελείφθη 
δίχα 
νηπίων, 
ἃ 
μετὰ 
γυναικῶν 
ἐξηνδραποδίσαντο. 
τῶν 
μὲν 
οὖν 
ἀναιρεθέντων 
ἀνά 
τε 
τὴν 
πόλιν 
κἀπὶ 
τῆς 
προτέρας 
παρατάξεως 
ἀριθμὸς 
μύριοι 
πρὸς 
τοῖς 
πεντακισχιλίοις 
ἦν, 
τὰ 
δʼ 
αἰχμάλωτα 
δισχίλια 
ἑκατὸν 
 καὶ 
τριάκοντα. 
τοῦτο 
συνέβη 
τὸ 
πάθος 
Γαλιλαίοις 
πέμπτῃ 
καὶ 
εἰκάδι 
Δαισίου 
μηνός. 
Ἔμειναν 
δὲ 
οὐδὲ 
Σαμαρεῖς 
ἀπείρατοι 
συμφορῶν· 
ἀθροισθέντες 
γὰρ 
ἐπὶ 
τὸ 
Γαριζεὶν 
καλούμενον 
ὄρος, 
ὅπερ 
αὐτοῖς 
ἐστιν 
ἅγιον, 
κατὰ 
χώραν 
μὲν 
ἔμενον, 
πολέμου 
δʼ 
εἶχεν 
ἀπειλὴν 
ἥ 
τε 
σύνοδος 
αὐτῶν 
καὶ 
τὰ 
φρονήματα. 
καὶ 
οὐδὲ 
τοῖς 
γειτνιῶσι 
κακοῖς 
ἐσωφρονίζοντο, 
πρὸς 
δὲ 
τὰς 
Ῥωμαίων 
εὐπραγίας 
ἐν 
ἀλογίστῳ 
τὴν 
κατὰ 
σφᾶς 
ἀσθένειαν 
ᾤδουν 
καὶ 
μετέωροι 
πρὸς 
ταραχὴν 
ὑπῆρχον. 
ἐδόκει 
δὲ 
Οὐεσπασιανῷ 
φθάσαι 
τὸ 
κίνημα 
καὶ 
τὰς 
ὁρμὰς 
αὐτῶν 
ὑποτέμνεσθαι· 
καὶ 
γὰρ 
φρουραῖς 
ἡ 
Σαμαρεῖτις 
ὅλη 
διείληπτο 
τό 
τε 
πλῆθος 
τῶν 
ἐληλυθότων 
καὶ 
ἡ 
σύνταξις 
ἦν 
φοβερά. 
Κερεάλιον 
οὖν 
ἔπαρχον 
ὄντα 
τοῦ 
πέμπτου 
τάγματος 
μετὰ 
ἑξακοσίων 
ἱππέων 
καὶ 
πεζῶν 
τρισχιλίων 
πέμπει. 
τούτῳ 
προσβαίνειν 
μὲν 
τὸ 
ὄρος 
καὶ 
συνάπτειν 
μάχην 
οὐκ 
ἀσφαλὲς 
ἔδοξεν 
πολλῶν 
καθύπερθεν 
τῶν 
πολεμίων 
ὄντων, 
κυκλωσάμενος 
δὲ 
τῇ 
δυνάμει 
πᾶσαν 
τὴν 
ὑπόρειον 
διʼ 
ὅλης 
αὐτοὺς 
ἐφρούρει 
τῆς 
ἡμέρας. 
συνέβη 
δὲ 
ὕδατος 
ἀπορουμένων 
τῶν 
Σαμαρέων 
ἐκφλεγῆναι 
τότε 
καὶ 
καῦμα 
δεινόν, 
ὥρα 
δʼ 
ἦν 
θέρους 
καὶ 
τῶν 
ἐπιτηδείων 
τὸ 
πλῆθος 
ἀπαράσκευον, 
ὡς 
τοὺς 
μὲν 
αὐθημερὸν 
ὑπὸ 
τοῦ 
δίψους 
ἀποθανεῖν, 
πολλοὺς 
δὲ 
τῆς 
τοιαύτης 
ἀπωλείας 
τὸ 
δουλεύειν 
προαιρουμένους 
Ῥωμαίοις 
προσφυγεῖν. 
ἐξ 
ὧν 
συνεὶς 
ὁ 
Κερεάλιος 
καὶ 
τοὺς 
ἔτι 
συμμένοντας 
ὑπὸ 
τῶν 
δεινῶν 
κατεαγότας 
ἐπαναβαίνει 
τῷ 
ὄρει, 
καὶ 
τὴν 
δύναμιν 
ἐν 
κύκλῳ 
 περιστήσας 
τοῖς 
πολεμίοις 
τὸ 
μὲν 
πρῶτον 
ἐπὶ 
δεξιὰς 
προυκαλεῖτο 
καὶ 
σώζεσθαι 
παρεκάλει 
διαβεβαιούμενος 
ἀσφάλειαν 
τὰ 
ὅπλα 
ῥίψασιν· 
ὡς 
δʼ 
οὐκ 
ἔπειθεν, 
προσπεσὼν 
ἀπέκτεινεν 
πάντας, 
χιλίους 
ἑξακοσίους 
ἐπὶ 
μυρίοις 
ὄντας· 
ἑβδόμῃ 
καὶ 
εἰκάδι 
Δαισίου 
μηνὸς 
ἐπράχθη. 
καὶ 
τοιαύταις 
μὲν 
συμφοραῖς 
Σαμαρεῖται 
ἐχρήσαντο. 
Τῶν 
δʼ 
ἀνὰ 
τὰ 
Ἰωτάπατα 
καρτερούντων 
καὶ 
παρʼ 
ἐλπίδα 
τοῖς 
δεινοῖς 
ἀντεχόντων 
τεσσαρακοστῇ 
μὲν 
ἡμέρᾳ 
καὶ 
ἑβδόμῃ 
τὰ 
χώματα 
τῶν 
Ῥωμαίων 
ὑπερήρθη 
τὸ 
τεῖχος, 
αὐτομολεῖ 
δέ 
τις 
πρὸς 
τὸν 
Οὐεσπασιανὸν 
τῆς 
αὐτῆς 
ἡμέρας 
τήν 
τε 
ὀλιγότητα 
τῶν 
ἐπὶ 
τῆς 
πόλεως 
ἐξαγγέλλων 
καὶ 
τὴν 
ἀσθένειαν, 
καὶ 
ὡς 
ἀγρυπνίᾳ 
διηνεκεῖ 
καὶ 
μάχαις 
ἐπαλλήλοις 
δεδαπανημένοι 
δυνατοὶ 
μὲν 
εἶεν 
οὐδὲ 
βιαζομένους 
ἔτι 
φέρειν, 
καὶ 
δόλῳ 
δʼ 
ἂν 
ἁλοῖεν, 
εἴ 
τις 
ἐπιθοῖτο· 
περὶ 
γὰρ 
τὴν 
ἐσχάτην 
φυλακήν, 
καθʼ 
ἣν 
ἄνεσίν 
τε 
τῶν 
δεινῶν 
ἐδόκουν 
ἔχειν 
καὶ 
καθάπτεται 
μάλιστα 
κεκοπωμένων 
ἑωθινὸς 
ὕπνος, 
καταδαρθάνειν 
ἔφασκεν 
τοὺς 
φύλακας 
συνεβούλευέν 
τε 
κατὰ 
ταύτην 
τὴν 
ὥραν 
ἐπελθεῖν. 
τῷ 
δʼ 
ἦν 
μὲν 
διʼ 
ὑπονοίας 
ὁ 
αὐτόμολος 
τό 
τε 
πρὸς 
ἀλλήλους 
πιστὸν 
εἰδότι 
τῶν 
Ἰουδαίων 
καὶ 
τὴν 
πρὸς 
τὰς 
κολάσεις 
ὑπεροψίαν, 
ἐπειδὴ 
καὶ 
πρότερον 
ληφθείς 
τις 
τῶν 
ἀπὸ 
τῆς 
Ἰωταπάτης 
πρὸς 
πᾶσαν 
αἰκίαν 
βασάνων 
ἀντέσχεν 
καὶ 
μηδὲν 
διὰ 
πυρὸς 
ἐξερευνῶσι 
τοῖς 
πολεμίοις 
περὶ 
τῶν 
ἔνδον 
εἰπὼν 
ἀνεσταυρώθη 
τοῦ 
θανάτου 
καταμειδιῶν· 
τά 
γε 
μὴν 
εἰκότα 
πιστὸν 
ἐποίει 
τὸν 
προδότην, 
καὶ 
τάχα 
μὲν 
ἀληθεύειν 
ἐκεῖνον, 
μηδὲν 
δʼ 
 αὐτὸς 
ἐξ 
ἐνέδρας 
πείσεσθαι 
μέγα 
προσδοκῶν, 
τὸν 
μὲν 
φυλάσσειν 
ἐκέλευσεν, 
ἐπὶ 
δὲ 
τὴν 
κατάληψιν 
τῆς 
πόλεως 
παρεσκεύαζε 
τὴν 
στρατιάν. 
Κατὰ 
δὲ 
τὴν 
μηνυθεῖσαν 
ὥραν 
ᾔεσαν 
ἡσυχῆ 
πρὸς 
τὸ 
τεῖχος. 
καὶ 
πρῶτος 
ἐπιβαίνει 
Τίτος 
σὺν 
ἑνὶ 
τῶν 
χιλιάρχων 
Δομετίῳ 
Σαβίνῳ 
τῶν 
ἀπὸ 
τοῦ 
πέμπτου 
καὶ 
δεκάτου 
τάγματος 
ὀλίγους 
ἄγων· 
ἀποσφάξαντες 
δὲ 
τοὺς 
φύλακας 
εἰσίασιν 
εἰς 
τὴν 
πόλιν, 
μεθʼ 
οὓς 
Σέκστος 
τις 
Καλουάριος 
χιλίαρχος 
καὶ 
Πλάκιδος 
τοὺς 
ὑπὸ 
σφίσι 
τεταγμένους 
εἰσῆγον. 
κατειλημμένης 
δὲ 
τῆς 
ἄκρας 
καὶ 
τῶν 
πολεμίων 
ἐν 
μέσῳ 
στρεφομένων, 
ἤδη 
δὲ 
καὶ 
ἡμέρας 
οὔσης, 
ὅμως 
οὔπω 
τῆς 
ἁλώσεως 
τοῖς 
κρατουμένοις 
αἴσθησις 
ἦν· 
καμάτῳ 
τε 
γὰρ 
οἱ 
πολλοὶ 
καὶ 
ὕπνῳ 
διαλέλυντο, 
καὶ 
τῶν 
διανισταμένων 
ὁμίχλη 
τὰς 
ὄψεις 
ἀπήμβλυνεν 
πολλὴ 
κατὰ 
τύχην 
τότε 
τῇ 
πόλει 
περιχυθεῖσα, 
μέχρι 
πάσης 
τῆς 
στρατιᾶς 
εἰσπεσούσης 
πρὸς 
μόνην 
τὴν 
τῶν 
κακῶν 
αἴσθησιν 
ἐξανέστησαν 
καὶ 
τὴν 
ἅλωσιν 
ἐπίστευον 
ἀναιρούμενοι. 
Ῥωμαίους 
δὲ 
κατὰ 
μνήμην 
ὧν 
ἐκ 
τῆς 
πολιορκίας 
ἔπαθον 
οὔτε 
φειδὼ 
εἰσῄει 
τινὸς 
οὔτʼ 
ἔλεος, 
ἀλλʼ 
εἰς 
τὸ 
κάταντες 
ἀπὸ 
τῆς 
ἄκρας 
τὸν 
λεὼ 
συνωθοῦντες 
ἐφόνευον. 
ἔνθα 
καὶ 
τοὺς 
ἔτι 
μάχεσθαι 
δυναμένους 
ἡ 
δυσχωρία 
τὴν 
ἄμυναν 
ἀφείλετο· 
θλιβόμενοι 
γὰρ 
ἐν 
τοῖς 
στενωποῖς 
καὶ 
κατὰ 
τοῦ 
πρανοῦς 
ὑπολισθάνοντες 
ῥέοντι 
κατʼ 
ἄκρας 
ἐκαλύπτοντο 
τῷ 
πολέμῳ. 
τοῦτο 
πολλοὺς 
καὶ 
τῶν 
περὶ 
τὸν 
Ἰώσηπον 
ἐπιλέκτων 
ἐπʼ 
αὐτοχειρίαν 
παρώξυνεν· 
κατιδόντες 
γάρ, 
ὡς 
οὐδένα 
 τῶν 
Ῥωμαίων 
ἀνελεῖν 
δύνανται, 
τό 
γε 
πεσεῖν 
αὐτοὺς 
ὑπὸ 
Ῥωμαίων 
προέλαβον 
καὶ 
συναθροισθέντες 
ἐπὶ 
τὰ 
καταλήγοντα 
τῆς 
πόλεως 
σφᾶς 
αὐτοὺς 
ἀνεῖλον. 
Ὅσοι 
γε 
μὴν 
ὑπὸ 
πρώτην 
τῆς 
καταλήψεως 
αἴσθησιν 
τῶν 
φυλάκων 
διαφυγεῖν 
ἔφθασαν 
ἀναβάντες 
εἴς 
τινα 
τῶν 
προσαρκτίων 
πύργων 
μέχρι 
μέν 
τινος 
ἀπημύναντο, 
περισχεθέντες 
δὲ 
πλήθει 
τῶν 
πολεμίων 
ὀψὲ 
παρεῖσαν 
τὰς 
δεξιὰς 
καὶ 
τοῖς 
ἐφεστῶσιν 
τὴν 
σφαγὴν 
εὔθυμοι 
παρέσχον. 
ἀναίμακτον 
δʼ 
ἂν 
ἦν 
αὐχῆσαι 
Ῥωμαίοις 
τὸ 
τέλος 
τῆς 
πολιορκίας, 
εἰ 
μὴ 
κατὰ 
τὴν 
ἅλωσιν 
εἷς 
ἔπεσέν 
τις· 
ἑκατοντάρχης 
ἦν 
Ἀντώνιος, 
θνήσκει 
δʼ 
ἐξ 
ἐνέδρας. 
τῶν 
γὰρ 
εἰς 
τὰ 
σπήλαιά 
τις 
συμπεφευγότων, 
πολλοὶ 
δʼ 
οὗτοι 
πλῆθος 
ἦσαν, 
ἱκετεύει 
τὸν 
Ἀντώνιον 
ὀρέξαι 
δεξιὰν 
αὐτῷ 
πίστιν 
τε 
σωτηρίας 
καὶ 
βοήθειαν 
πρὸς 
ἄνοδον· 
ὁ 
δʼ 
ἀφυλάκτως 
ὤρεγε 
τὴν 
χεῖρα, 
καὶ 
φθάσας 
αὐτὸν 
ἐκεῖνος 
νύττει 
κάτωθεν 
ὑπὸ 
τὸν 
βουβῶνα 
δόρατι 
καὶ 
παραχρῆμα 
διεργάζεται. 
Κατʼ 
ἐκείνην 
μὲν 
οὖν 
τὴν 
ἡμέραν 
τὸ 
φανερὸν 
πλῆθος 
ἀνεῖλον 
οἱ 
Ῥωμαῖοι, 
ταῖς 
δʼ 
ἐπιούσαις 
ἀνερευνώμενοι 
τὰς 
καταδύσεις 
τοὺς 
ἐν 
τοῖς 
ὑπονόμοις 
καὶ 
τοῖς 
σπηλαίοις 
ἐπεξῄεσαν 
καὶ 
διὰ 
πάσης 
ἐχώρουν 
ἡλικίας 
πλὴν 
νηπίων 
καὶ 
γυναικῶν. 
καὶ 
τὰ 
μὲν 
αἰχμάλωτα 
χίλια 
πρὸς 
τοῖς 
διακοσίοις 
συνήχθη, 
νεκροὶ 
δὲ 
κατὰ 
τὴν 
ἅλωσιν 
καὶ 
τὰς 
πρότερον 
μάχας 
συνηριθμήθησαν 
τετρακισμύριοι. 
Οὐεσπασιανὸς 
δὲ 
τήν 
τε 
πόλιν 
κατασκάψαι 
κελεύει 
καὶ 
τὰ 
 φρούρια 
πάντα 
προσεμπίπρησιν 
αὐτῆς. 
Ἰωτάπατα 
μὲν 
οὖν 
οὕτως 
ἑάλω 
τρεισκαιδεκάτῳ 
τῆς 
Νέρωνος 
ἡγεμονίας 
ἔτει 
Πανέμου 
νουμηνίᾳ. 
Ῥωμαῖοι 
δὲ 
τὸν 
Ἰώσηπον 
ἀναζητοῦντες 
κατά 
τε 
ὀργὴν 
σφετέραν 
καὶ 
σφόδρα 
τοῦ 
στρατηγοῦ 
φιλοτιμουμένου, 
μεγίστη 
γὰρ 
ἦν 
μοῖρα 
τοῦ 
πολέμου 
ληφθείς, 
τούς 
τε 
νεκροὺς 
διηρεύνων 
καὶ 
τοὺς 
ἀποκρύφους. 
ὁ 
δὲ 
τῆς 
πόλεως 
ἁλισκομένης 
δαιμονίῳ 
τινὶ 
συνεργίᾳ 
χρησάμενος 
μέσον 
μὲν 
ἑαυτὸν 
ἐκκλέπτει 
τῶν 
πολεμίων, 
καθάλλεται 
δὲ 
εἴς 
τινα 
βαθὺν 
λάκκον, 
ᾧ 
πλατὺ 
σπήλαιον 
διέζευκτο 
κατὰ 
πλευρὰν 
τοῖς 
ἄνωθεν 
ἀόρατον. 
ἔνθα 
τεσσαράκοντα 
μὲν 
τῶν 
ἐπισήμων 
ἄνδρας 
καταλαμβάνει 
λανθάνοντας, 
παρασκευὴν 
δʼ 
ἐπιτηδείων 
οὐκ 
ὀλίγαις 
ἡμέραις 
διαρκεῖν 
δυναμένην. 
μεθʼ 
ἡμέραν 
μὲν 
οὖν 
ὑπεστέλλετο 
τῶν 
πολεμίων 
πάντα 
διειληφότων, 
νυκτὸς 
δʼ 
ἀνιὼν 
ἐζήτει 
δρασμοῦ 
διάδυσιν 
καὶ 
τὰς 
φυλακὰς 
κατεσκέπτετο. 
φρουρουμένων 
δὲ 
πανταχόθεν 
πάντων 
διʼ 
αὐτὸν 
ὡς 
λαθεῖν 
οὐκ 
ἦν, 
αὖθις 
εἰς 
τὸ 
σπήλαιον 
κατῄει. 
δύο 
μὲν 
οὖν 
ἡμέραις 
διαλανθάνει, 
τῇ 
δὲ 
τρίτῃ 
γυναικὸς 
ἁλούσης 
τῶν 
ἅμα 
αὐτοῖς 
μηνύεται, 
καὶ 
Οὐεσπασιανὸς 
αὐτίκα 
μετὰ 
σπουδῆς 
πέμπει 
δύο 
χιλιάρχους 
Παυλῖνον 
καὶ 
Γαλλικανόν, 
δεξιάς 
τε 
τῷ 
Ἰωσήπῳ 
δοῦναι 
κελεύσας 
καὶ 
προτρεψομένους 
ἀνελθεῖν. 
Ἀφικόμενοι 
γοῦν 
παρεκάλουν 
οὗτοι 
τὸν 
ἄνδρα 
καὶ 
πίστεις 
περὶ 
σωτηρίας 
ἐδίδοσαν, 
οὐ 
μὴν 
ἔπειθον· 
ἐκ 
γὰρ 
ὧν 
εἰκὸς 
ἦν 
τοσαῦτα 
δράσαντα 
παθεῖν, 
οὐκ 
ἐκ 
τοῦ 
φύσει 
τῶν 
παρακαλούντων 
 ἡμέρου 
τὰς 
ὑποψίας 
συνέλεγεν 
ἐδεδίει 
τε 
ὡς 
ἐπὶ 
τιμωρίαν 
προκαλουμένους, 
ἕως 
Οὐεσπασιανὸς 
τρίτον 
ἐπιπέμπει 
χιλίαρχον 
Νικάνορα 
γνώριμον 
τῷ 
Ἰωσήπῳ 
καὶ 
συνήθη 
πάλαι. 
παρελθὼν 
δʼ 
οὗτος 
τό 
τε 
φύσει 
Ῥωμαίων 
χρηστὸν 
πρὸς 
οὓς 
ἂν 
ἅπαξ 
ἕλωσι 
διεξῄει, 
καὶ 
ὡς 
διʼ 
ἀρετὴν 
αὐτὸς 
θαυμάζοιτο 
μᾶλλον 
ἢ 
μισοῖτο 
πρὸς 
τῶν 
ἡγεμόνων, 
σπουδάζειν 
τε 
τὸν 
στρατηγὸν 
οὐκ 
ἐπὶ 
τιμωρίαν 
ἀναγαγεῖν 
αὐτόν, 
εἶναι 
γὰρ 
ταύτην 
καὶ 
παρὰ 
μὴ 
προϊόντος 
λαβεῖν, 
ἀλλὰ 
σῶσαι 
προαιρούμενον 
ἄνδρα 
γενναῖον. 
προσετίθει 
δʼ 
ὡς 
οὔτʼ 
ἂν 
Οὐεσπασιανὸς 
ἐνεδρεύων 
φίλον 
ἔπεμπεν, 
ἵνα 
τοῦ 
κακίστου 
πράγματος 
προστήσηται 
τὸ 
κάλλιστον, 
ἀπιστίας 
φιλίαν, 
οὐδʼ 
ἂν 
αὐτὸς 
ἀπατήσων 
ἄνδρα 
φίλον 
ὑπήκουσεν 
ἐλθεῖν. 
Ἐνδοιάζοντος 
δὲ 
τοῦ 
Ἰωσήπου 
καὶ 
πρὸς 
τὸν 
Νικάνορα 
τὸ 
μὲν 
στρατιωτικὸν 
ὑπʼ 
ὀργῆς 
ἐκκαίειν 
τὸ 
σπήλαιον 
ὥρμητο, 
κατεῖχεν 
δʼ 
αὐτοὺς 
ὁ 
πολέμαρχος 
ζωγρῆσαι 
τὸν 
ἄνδρα 
φιλοτιμούμενος. 
ὡς 
δʼ 
ὅ 
τε 
Νικάνωρ 
προσέκειτο 
λιπαρῶν 
καὶ 
τὰς 
ἀπειλὰς 
τοῦ 
πολεμίου 
πλήθους 
ὁ 
Ἰώσηπος 
ἔμαθεν, 
ἀνάμνησις 
αὐτὸν 
τῶν 
διὰ 
νυκτὸς 
ὀνείρων 
εἰσέρχεται, 
διʼ 
ὧν 
ὁ 
θεὸς 
τάς 
τε 
μελλούσας 
αὐτῷ 
συμφορὰς 
προεσήμαινεν 
Ἰουδαίων 
καὶ 
τὰ 
περὶ 
τοὺς 
Ῥωμαίων 
βασιλεῖς 
ἐσόμενα. 
ἦν 
δὲ 
καὶ 
περὶ 
κρίσεις 
ὀνείρων 
ἱκανὸς 
συμβαλεῖν 
τὰ 
ἀμφιβόλως 
ὑπὸ 
τοῦ 
θείου 
λεγόμενα, 
τῶν 
γε 
μὴν 
ἱερῶν 
βίβλων 
οὐκ 
ἠγνόει 
τὰς 
προφητείας 
ὡς 
ἂν 
αὐτός 
τε 
ὢν 
ἱερεὺς 
καὶ 
ἱερέων 
ἔγγονος· 
ὧν 
ἐπὶ 
τῆς 
τότε 
ὥρας 
ἔνθους 
γενόμενος 
καὶ 
τὰ 
φρικώδη 
τῶν 
προσφάτων 
ὀνείρων 
σπάσας 
φαντάσματα 
προσφέρει 
τῷ 
θεῷ 
λεληθυῖαν 
εὐχήν, 
κἀπειδὴ 
τὸ 
Ἰουδαίων, 
ἔφη, 
φῦλον 
ὀκλάσαι 
δοκεῖ 
σοι 
τῷ 
κτίσαντι, 
μετέβη 
δὲ 
πρὸς 
Ῥωμαίους 
ἡ 
τύχη 
πᾶσα, 
καὶ 
τὴν 
ἐμὴν 
ψυχὴν 
ἐπελέξω 
τὰ 
μέλλοντα 
εἰπεῖν, 
δίδωμι 
μὲν 
Ῥωμαίοις 
τὰς 
χεῖρας 
ἑκὼν 
καὶ 
ζῶ, 
μαρτύρομαι 
δὲ 
ὡς 
οὐ 
προδότης, 
ἀλλὰ 
σὸς 
εἶμι 
διάκονος.” 
Ταῦτʼ 
εἰπὼν 
ἐνεδίδου 
τῷ 
Νικάνορι. 
καὶ 
τῶν 
Ἰουδαίων 
οἱ 
συγκαταφυγόντες 
ὡς 
τὸν 
Ἰώσηπον 
συνίεσαν 
εἴκοντα 
τοῖς 
παρακαλοῦσιν, 
ἀθρόοι 
περιστάντες, 
“ἦ 
μεγάλα 
γʼ 
ἂν 
στενάξειαν, 
ἐβόων, 
οἱ 
πάτριοι 
νόμοι, 
οὓς 
κατέφησεν 
θεὸς 
Ἰουδαίοις 
ὁ 
κτίσας 
ψυχὰς 
θανάτου 
καταφρονούσας. 
φιλοζωεῖς, 
ὦ 
Ἰώσηπε, 
καὶ 
φῶς 
ὑπομένεις 
ὁρᾶν 
δοῦλον; 
ὡς 
ταχέως 
ἐπελάθου 
σαυτοῦ. 
πόσους 
ὑπὲρ 
ἐλευθερίας 
ἀποθνήσκειν 
ἔπεισας. 
ψευδῆ 
μὲν 
ἄρα 
δόξαν 
ἀνδρείας, 
ψευδῆ 
δὲ 
καὶ 
συνέσεως 
εἶχες, 
εἴ 
γε 
σωτηρίαν 
μὲν 
ἔχειν 
ἐλπίζεις 
παρʼ 
οἷς 
οὕτως 
ἐπολέμησας, 
σώζεσθαι 
δὲ 
ὑπʼ 
ἐκείνων, 
κἂν 
ᾖ 
βέβαιον, 
θέλεις. 
ἀλλʼ 
εἰ 
καὶ 
σοὶ 
λήθην 
σεαυτοῦ 
κατέχεεν 
ἡ 
Ῥωμαίων 
τύχη, 
προνοητέον 
ἡμῖν 
τοῦ 
πατρίου 
κλέους. 
χρήσομέν 
σοι 
δεξιὰν 
καὶ 
ξίφος· 
σὺ 
δʼ 
ἂν 
μὲν 
ἑκὼν 
θνήσκῃς, 
Ἰουδαίων 
στρατηγός, 
ἂν 
δʼ 
ἄκων, 
προδότης 
τεθνήξῃ.” 
ταῦθʼ 
ἅμα 
λέγοντες 
ἐπανετείναντο 
τὰ 
ξίφη 
καὶ 
διηπείλουν 
ἀναιρήσειν 
αὐτόν, 
εἰ 
τοῖς 
Ῥωμαίοις 
ἐνδιδοίη. 
Δείσας 
δὲ 
τὴν 
ἔφοδον 
ὁ 
Ἰώσηπος 
καὶ 
προδοσίαν 
ἡγούμενος 
εἶναι 
τῶν 
τοῦ 
θεοῦ 
προσταγμάτων, 
εἰ 
προαποθάνοι 
τῆς 
διαγγελίας, 
ἤρχετο 
πρὸς 
αὐτοὺς 
φιλοσοφεῖν 
ἐπὶ 
τῆς 
ἀνάγκης· 
“τί 
γὰρ 
τοσοῦτον, 
ἔφη, 
σφῶν 
αὐτῶν, 
ἑταῖροι, 
φονῶμεν; 
ἢ 
τί 
τὰ 
φίλτατα 
διαστασιάζομεν, 
σῶμα 
καὶ 
ψυχήν; 
ἠλλάχθαι 
τις 
ἐμέ 
φησιν. 
ἀλλʼ 
οἴδασιν 
Ῥωμαῖοι 
τοῦτό 
γε. 
καλὸν 
ἐν 
πολέμῳ 
θνήσκειν, 
ἀλλὰ 
πολέμου 
νόμῳ, 
τουτέστιν 
ὑπὸ 
τῶν 
κρατούντων. 
εἰ 
μὲν 
οὖν 
τὸν 
Ῥωμαίων 
ἀποστρέφομαι 
σίδηρον, 
ἄξιος 
ἀληθῶς 
εἰμι 
τοὐμοῦ 
ξίφους 
καὶ 
χειρὸς 
τῆς 
ἐμῆς· 
εἰ 
δʼ 
ἐκείνους 
εἰσέρχεται 
φειδὼ 
πολεμίου, 
πόσῳ 
δικαιότερον 
ἂν 
ἡμᾶς 
ἡμῶν 
αὐτῶν 
εἰσέλθοι; 
καὶ 
γὰρ 
ἠλίθιον 
ταῦτα 
δρᾶν 
σφᾶς 
αὐτούς, 
περὶ 
ὧν 
πρὸς 
ἐκείνους 
διιστάμεθα. 
καλὸν 
γὰρ 
ὑπὲρ 
τῆς 
ἐλευθερίας 
ἀποθνήσκειν· 
φημὶ 
κἀγώ, 

μαχομένους 
μέντοι, 
καὶ 
ὑπὸ 
τῶν 
ἀφαιρουμένων 
αὐτήν. 
νῦν 
δʼ 
οὔτʼ 
εἰς 
μάχην 
ἀντιάζουσιν 
ἡμῖν 
οὔτʼ 
ἀναιροῦσιν 
ἡμᾶς· 
δειλὸς 
δὲ 
ὁμοίως 
ὅ 
τε 
μὴ 
βουλόμενος 
θνήσκειν 
ὅταν 
δέῃ 
καὶ 
ὁ 
βουλόμενος, 
ὅταν 
μὴ 
δέῃ. 
τί 
δὲ 
καὶ 
δεδοικότες 
πρὸς 
Ῥωμαίους 
οὐκ 
ἄνιμεν; 
ἆρʼ 
οὐχὶ 
θάνατον; 
εἶθʼ 
ὃν 
δεδοίκαμεν 
ἐκ 
τῶν 
ἐχθρῶν 
ὑποπτευόμενον 
ἑαυτοῖς 
βέβαιον 
ἐπιστήσομεν; 
ἀλλὰ 
δουλείαν, 
ἐρεῖ 
τις. 
πάνυ 
γοῦν 
νῦν 
ἐσμὲν 
ἐλεύθεροι. 
γενναῖον 
γὰρ 
ἀνελεῖν 
ἑαυτόν, 
φήσει 
τις. 
οὐ 
μὲν 
οὖν, 
ἀλλʼ 
ἀγενέστατον, 
ὡς 
ἔγωγε 
καὶ 
κυβερνήτην 
ἡγοῦμαι 
δειλότατον, 
ὅστις 
χειμῶνα 
δεδοικὼς 
πρὸ 
τῆς 
θυέλλης 
ἐβάπτισεν 
ἑκὼν 
τὸ 
σκάφος. 
ἀλλὰ 
μὴν 
ἡ 
αὐτοχειρία 
καὶ 
τῆς 
κοινῆς 
ἁπάντων 
ζῴων 
φύσεως 
ἀλλότριον 
καὶ 
πρὸς 
τὸν 
κτίσαντα 
θεὸν 
ἡμᾶς 
ἐστιν 
ἀσέβεια. 
τῶν 
μέν 
γε 
ζῴων 
οὐδέν 
ἐστιν 
ὃ 
θνήσκει 
μετὰ 
προνοίας 
ἢ 
διʼ 
αὐτοῦ· 
φύσεως 
γὰρ 
νόμος 
ἰσχυρὸς 
ἐν 
ἅπασιν 
τὸ 
ζῆν 
ἐθέλειν· 
διὰ 
τοῦτο 
καὶ 
τοὺς 
φανερῶς 
ἀφαιρουμένους 
ἡμᾶς 
τούτου 
πολεμίους 
ἡγούμεθα 
καὶ 
τοὺς 
ἐξ 
ἐνέδρας 
τιμωρούμεθα. 
τὸν 
δὲ 
θεὸν 
οὐκ 
οἴεσθε 
ἀγανακτεῖν, 
ὅταν 
ἄνθρωπος 
αὐτοῦ 
τὸ 
δῶρον 
ὑβρίζῃ; 
καὶ 
γὰρ 
εἰλήφαμεν 
παρʼ 
ἐκείνου 
τὸ 
εἶναι 
καὶ 
τὸ 
μηκέτι 
εἶναι 
πάλιν 
ἐκείνῳ 
δίδομεν. 
τὰ 
μέν 
γε 
σώματα 
θνητὰ 
πᾶσιν 
καὶ 
ἐκ 
φθαρτῆς 
ὕλης 
δεδημιούργηται, 
ψυχὴ 
δὲ 
ἀθάνατος 
ἀεὶ 
καὶ 
θεοῦ 
μοῖρα 
τοῖς 
σώμασιν 
ἐνοικίζεται· 
εἶτʼ 
ἐὰν 
μὲν 
ἀφανίσῃ 
τις 
ἀνθρώπου 
παρακαταθήκην 
ἢ 
διαθῆται 
κακῶς, 
πονηρὸς 
εἶναι 
δοκεῖ 
καὶ 
ἄπιστος, 
εἰ 
δέ 
τις 
τοῦ 
σφετέρου 
σώματος 
ἐκβάλλει 
τὴν 
παρακαταθήκην 
τοῦ 
θεοῦ, 
λεληθέναι 
δοκεῖ 
τὸν 
ἀδικούμενον; 
καὶ 
κολάζειν 
μὲν 
τοὺς 
ἀποδράντας 
οἰκέτας 
δίκαιον 
νενόμισται 
κἂν 
πονηροὺς 
καταλείπωσι 
δεσπότας, 
αὐτοὶ 
δὲ 
κάλλιστον 
δεσπότην 
ἀποδιδράσκοντες 
τὸν 
θεὸν 
οὐ 
δοκοῦμεν 
ἀσεβεῖν; 
ἆρʼ 
οὐκ 
ἴστε 
ὅτι 
τῶν 
μὲν 
ἐξιόντων 
τοῦ 
βίου 
κατὰ 
τὸν 
τῆς 
φύσεως 
νόμον 
καὶ 
τὸ 
ληφθὲν 
παρὰ 
τοῦ 
θεοῦ 
χρέος 
ἐκτινύντων, 
ὅταν 
ὁ 
δοὺς 
κομίσασθαι 
θέλῃ, 
κλέος 
μὲν 
αἰώνιον, 
οἶκοι 
δὲ 
καὶ 
γενεαὶ 
βέβαιοι, 
καθαραὶ 
δὲ 
καὶ 
ἐπήκοοι 
μένουσιν 
αἱ 
ψυχαί, 
χῶρον 
οὐράνιον 
λαχοῦσαι 
τὸν 
ἁγιώτατον, 
ἔνθεν 
ἐκ 
περιτροπῆς 
αἰώνων 
ἁγνοῖς 
πάλιν 
ἀντενοικίζονται 
σώμασιν· 
ὅσοις 
δὲ 
καθʼ 
ἑαυτῶν 
ἐμάνησαν 
αἱ 
χεῖρες, 
τούτων 
ᾅδης 
μὲν 
δέχεται 
τὰς 
ψυχὰς 
σκοτεινότερος, 
ὁ 
δὲ 
τούτων 
πατὴρ 
θεὸς 
εἰς 
ἐγγόνους 
τιμωρεῖται 
τοὺς 
τῶν 
πατέρων 
ὑβριστάς. 
διὰ 
 τοῦτο 
μεμίσηται 
παρὰ 
θεῷ 
τοῦτο 
καὶ 
παρὰ 
τῷ 
σοφωτάτῳ 
κολάζεται 
νομοθέτῃ· 
τοὺς 
γοῦν 
ἀναιροῦντας 
ἑαυτοὺς 
παρὰ 
μὲν 
ἡμῖν 
μέχρις 
ἡλίου 
δύσεως 
ἀτάφους 
ἐκρίπτειν 
ἔκριναν 
καίτοι 
καὶ 
πολεμίους 
θάπτειν 
θεμιτὸν 
ἡγούμενοι, 
παρʼ 
ἑτέροις 
δὲ 
καὶ 
τὰς 
δεξιὰς 
τῶν 
τοιούτων 
νεκρῶν 
ἀποκόπτειν 
ἐκέλευσαν, 
αἷς 
ἐστρατεύσαντο 
καθʼ 
ἑαυτῶν, 
ἡγούμενοι 
καθάπερ 
τὸ 
σῶμα 
τῆς 
ψυχῆς 
ἀλλότριον, 
οὕτως 
καὶ 
τὴν 
χεῖρα 
τοῦ 
σώματος. 
καλὸν 
οὖν, 
ἑταῖροι, 
δίκαια 
φρονεῖν 
καὶ 
μὴ 
ταῖς 
ἀνθρωπίναις 
συμφοραῖς 
προσθεῖναι 
τὴν 
εἰς 
τὸν 
κτίσαντα 
ἡμᾶς 
δυσσέβειαν. 
εἰ 
σώζεσθαι 
δοκεῖ, 
σωζώμεθα· 
καὶ 
γὰρ 
οὐκ 
ἄδοξος 
ἡ 
σωτηρία 
παρʼ 
οἷς 
διὰ 
τοσούτων 
ἔργων 
ἐπεδειξάμεθα 
τὰς 
ἀρετάς· 
εἰ 
τεθνάναι, 
καλὸν 
ὑπὸ 
τῶν 
ἑλόντων. 
οὐ 
μεταβήσομαι 
δʼ 
ἐγὼ 
εἰς 
τὴν 
τῶν 
πολεμίων 
τάξιν, 
ἵνʼ 
ἐμαυτοῦ 
προδότης 
γένωμαι· 
καὶ 
γὰρ 
ἂν 
εἴην 
πολὺ 
τῶν 
αὐτομολούντων 
πρὸς 
τοὺς 
πολεμίους 
ἠλιθιώτερος, 
εἴ 
γʼ 
ἐκεῖνοι 
μὲν 
ἐπὶ 
σωτηρίᾳ 
τοῦτο 
πράττουσιν, 
ἐγὼ 
δὲ 
ἐπὶ 
ἀπωλείᾳ, 
καί 
γε 
τῇ 
ἐμαυτοῦ. 
τὴν 
μέντοι 
Ῥωμαίων 
ἐνέδραν 
εὔχομαι· 
μετὰ 
γὰρ 
δεξιὰν 
ἀναιρούμενος 
ὑπʼ 
αὐτῶν 
εὔθυμος 
τεθνήξομαι, 
τὴν 
τῶν 
ψευσαμένων 
ἀπιστίαν 
νίκης 
μείζονα 
ἀποφέρων 
παραμυθίαν.” 
Ὁ 
μὲν 
οὖν 
Ἰώσηπος 
πολλὰ 
τοιαῦτα 
πρὸς 
ἀποτροπὴν 
τῆς 
αὐτοχειρίας 
ἔλεγεν· 
οἱ 
δὲ 
πεφραγμένας 
ἀπογνώσει 
τὰς 
ἀκοὰς 
ἔχοντες 
ὡς 
ἂν 
πάλαι 
καθοσιώσαντες 
ἑαυτοὺς 
τῷ 
θανάτῳ 
παρωξύνοντο 
πρὸς 
αὐτόν, 
καὶ 
προστρέχων 
ἄλλος 
ἄλλοθεν 
ξιφήρεις 
ἐκάκιζόν 
τε 
εἰς 
ἀνανδρίαν 
καὶ 
ὡς 
ἕκαστος 
αὐτίκα 
πλήξων 
δῆλος 
ἦν. 
ὁ 
δὲ 
τὸν 
μὲν 
ὀνομαστὶ 
καλῶν, 
τῷ 
δὲ 
στρατηγικώτερον 
ἐμβλέπων, 
τοῦ 
δὲ 
δρασσόμενος 
τῆς 
δεξιᾶς, 
ὃν 
δὲ 
δεήσει 
δυσωπῶν, 
καὶ 
ποικίλοις 
διαιρούμενος 
πάθεσιν 
ἐπὶ 
τῆς 
ἀνάγκης 
εἶργεν 
ἀπὸ 
τῆς 
σφαγῆς 
πάντων 
τὸν 
σίδηρον, 
ὥσπερ 
τὰ 
κυκλωθέντα 
τῶν 
θηρίων 
ἀεὶ 
πρὸς 
τὸν 
καθαπτόμενον 
ἀντιστρεφόμενος. 
τῶν 
δὲ 
καὶ 
παρὰ 
τὰς 
ἐσχάτας 
συμφορὰς 
ἔτι 
τὸν 
στρατηγὸν 
αἰδουμένων 
παρελύοντο 
μὲν 
αἱ 
δεξιαί, 
περιωλίσθανεν 
δὲ 
τὰ 
ξίφη, 
καὶ 
πολλοὶ 
τὰς 
ῥομφαίας 
ἐπιφέροντες 
αὐτομάτως 
παρεῖσαν. 
Ὁ 
δʼ 
ἐν 
ταῖς 
ἀμηχανίαις 
οὐκ 
ἠπόρησεν 
ἐπινοίας, 
ἀλλὰ 
πιστεύων 
τῷ 
κηδεμόνι 
θεῷ 
τὴν 
σωτηρίαν 
παραβάλλεται, 
κἀπεὶ 
δέδοκται 
τὸ 
θνήσκειν, 
ἔφη, 
φέρε 
κλήρῳ 
τὰς 
ἀλλήλων 
σφαγὰς 
ἐπιτρέψωμεν, 
ὁ 
λαχὼν 
δʼ 
ὑπὸ 
τοῦ 
μετʼ 
αὐτὸν 
πιπτέτω, 
καὶ 
διοδεύσει 
πάντων 
οὕτως 
ἡ 
τύχη, 
μηδʼ 
ἐπὶ 
τῆς 
ἰδίας 
κείσθω 
δεξιᾶς 
ἕκαστος· 
ἄδικον 
γὰρ 
οἰχομένων 
τινὰ 
τῶν 
ἄλλων 
μετανοήσαντα 
σωθῆναι.” 
πιστὸς 
ἔδοξεν 
ταῦτα 
εἰπὼν 
καὶ 
συνεκληροῦτο 
πείσας. 
ἑτοίμην 
δʼ 
ὁ 
λαχὼν 
τῷ 
μεθʼ 
αὑτὸν 
παρεῖχεν 
τὴν 
σφαγὴν 
ὡς 
αὐτίκα 
τεθνηξομένου 
καὶ 
τοῦ 
στρατηγοῦ· 
ζωῆς 
γὰρ 
ἡδίω 
τὸν 
μετὰ 
[τοῦ] 
Ἰωσήπου 
θάνατον 
ἡγοῦντο. 
καταλείπεται 
δʼ 
οὗτος 
εἴτε 
ὑπὸ 
τύχης 
χρὴ 
λέγειν, 
εἴτε 
ὑπὸ 
θεοῦ 
προνοίας 
σὺν 
ἑτέρῳ, 
καὶ 
σπουδάζων 
μήθʼ 
ὑπὸ 
τοῦ 
κλήρου 
καταδικασθῆναι 
μήτε, 
εἰ 
τελευταῖος 
λείποιτο, 
μιᾶναι 
τὴν 
δεξιὰν 
ὁμοφύλῳ 
φόνῳ 
πείθει 
κἀκεῖνον 
ἐπὶ 
πίστει 
ζῆν. 
Ὁ 
μὲν 
οὖν 
οὕτως 
τόν 
τε 
Ῥωμαίων 
καὶ 
τὸν 
οἰκείων 
διαφυγὼν 
πόλεμον 
ἐπὶ 
Οὐεσπασιανὸν 
ἤγετο 
ὑπὸ 
[τοῦ] 
Νικάνορος. 
οἱ 
δὲ 
Ῥωμαῖοι 
πάντες 
ἐπὶ 
θέαν 
αὐτοῦ 
συνέτρεχον, 
καὶ 
τοῦ 
πλήθους 
συνθλιβομένου 
περὶ 
τῷ 
στρατηγῷ 
θόρυβος 
ἦν 
ποικίλος, 
τῶν 
μὲν 
γεγηθότων 
ἐπὶ 
τῷ 
ληφθέντι, 
τῶν 
δʼ 
ἀπειλούντων, 
τῶν 
δʼ 
ἐγγύθεν 
ἰδεῖν 
βιαζομένων. 
καὶ 
οἱ 
μὲν 
πόρρωθεν 
κολάζειν 
ἐβόων 
τὸν 
πολέμιον, 
τῶν 
δὲ 
πλησίον 
ἀνάμνησις 
αὐτοῦ 
τῶν 
ἔργων 
εἰσῄει 
καὶ 
πρὸς 
τὴν 
μεταβολὴν 
θάμβος, 
τῶν 
τε 
ἡγεμόνων 
οὐδεὶς 
ἦν, 
ὃς 
εἰ 
καὶ 
πρότερον 
ὠργίζετο, 
τότε 
πρὸς 
τὴν 
ὄψιν 
οὐκ 
ἐνέδωκεν 
αὐτοῦ. 
μάλιστα 
δὲ 
τὸν 
Τίτον 
ἐξαιρέτως 
τό 
τε 
καρτερικὸν 
ἐν 
ταῖς 
συμφοραῖς 
ᾕρει 
τοῦ 
Ἰωσήπου 
καὶ 
πρὸς 
τὴν 
ἡλικίαν 
ἔλεος, 
ἀναμιμνησκομένῳ 
τε 
τὸν 
πάλαι 
μαχόμενον 
καὶ 
τὸν 
ἐν 
χερσὶν 
ἐχθρῶν 
ἄρτι 
κείμενον 
ὁρῶντι 
παρῆν 
[δὲ] 
νοεῖν, 
ὅσον 
δύναται 
τύχη, 
καὶ 
ὡς 
ὀξεῖα 
μὲν 
πολέμου 
ῥοπή, 
τῶν 
δʼ 
ἀνθρωπίνων 
οὐδὲν 
βέβαιον· 
παρὸ 
καὶ 
τότε 
συνδιέθηκεν 
μὲν 
πλείστους 
ἑαυτῷ 
καὶ 
πρὸς 
οἶκτον 
τοῦ 
Ἰωσήπου, 
πλείστη 
δʼ 
αὐτῷ 
καὶ 
παρὰ 
τῷ 
πατρὶ 
μοῖρα 
σωτηρίας 
ἐγένετο. 
ὁ 
μέντοι 
Οὐεσπασιανὸς 
φρουρεῖν 
αὐτὸν 
μετὰ 
πάσης 
ἀσφαλείας 
προσέταττεν 
ὡς 
ἀναπέμψων 
αὐτίκα 
Νέρωνι. 
Τοῦτο 
ἀκούσας 
ὁ 
Ἰώσηπος 
μόνῳ 
τι 
διαλεχθῆναι 
θέλειν 
ἔλεγεν 
αὐτῷ. 
μεταστησαμένου 
δʼ 
ἐκείνου 
πλὴν 
τοῦ 
παιδὸς 
Τίτου 
καὶ 
δυοῖν 
φίλων 
τοὺς 
ἄλλους 
ἅπαντας 
“σὺ 
μέν, 
ἔφη, 
Οὐεσπασιανέ, 
νομίζεις 
αἰχμάλωτον 
αὐτὸ 
μόνον 
εἰληφέναι 
Ἰώσηπον, 
ἐγὼ 
δὲ 
ἄγγελος 
ἥκω 
 σοι 
μειζόνων. 
μὴ 
γὰρ 
ὑπὸ 
θεοῦ 
προπεμπόμενος 
ᾔδειν 
τὸν 
Ἰουδαίων 
νόμον, 
καὶ 
πῶς 
στρατηγοῖς 
ἀποθνήσκειν 
πρέπει. 
Νέρωνί 
με 
πέμπεις· 
τί 
γάρ;  
οἱ 
μετὰ 
Νέρωνα 
μέχρι 
σοῦ 
διάδοχοι 
μενοῦσιν. 
σὺ 
Καῖσαρ, 
Οὐεσπασιανέ, 
καὶ 
αὐτοκράτωρ, 
σὺ 
καὶ 
παῖς 
ὁ 
σὸς 
οὗτος. 
δέσμει 
δέ 
με 
νῦν 
ἀσφαλέστερον, 
καὶ 
τήρει 
σεαυτῷ· 
δεσπότης 
μὲν 
γὰρ 
οὐ 
μόνον 
ἐμοῦ 
σὺ 
Καῖσαρ, 
ἀλλὰ 
καὶ 
γῆς 
καὶ 
θαλάττης 
καὶ 
παντὸς 
ἀνθρώπων 
γένους, 
ἐγὼ 
δὲ 
ἐπὶ 
τιμωρίαν 
δέομαι 
φρουρᾶς 
μείζονος, 
εἰ 
κατασχεδιάζω 
καὶ 
θεοῦ.” 
ταῦτʼ 
εἰπόντος 
παραχρῆμα 
μὲν 
Οὐεσπασιανὸς 
ἀπιστεῖν 
ἐδόκει 
καὶ 
τὸν 
Ἰώσηπον 
ὑπελάμβανεν 
ταῦτα 
περὶ 
σωτηρίας 
πανουργεῖν, 
κατὰ 
μικρὸν 
δὲ 
εἰς 
πίστιν 
ὑπήγετο 
τοῦ 
θεοῦ 
διεγείροντος 
αὐτὸν 
εἰς 
τὴν 
ἡγεμονίαν 
ἤδη 
καὶ 
τὰ 
σκῆπτρα 
διʼ 
ἑτέρων 
σημείων 
προδεικνύντος. 
ἀτρεκῆ 
δὲ 
τὸν 
Ἰώσηπον 
καὶ 
ἐν 
ἄλλοις 
κατελάμβανεν· 
τῶν 
γὰρ 
τοῖς 
ἀπορρήτοις 
παρατυχόντων 
φίλων 
ὁ 
ἕτερος 
θαυμάζειν 
ἔφη 
πῶς 
οὔτε 
τοῖς 
ἐπὶ 
τῶν 
Ἰωταπάτων 
περὶ 
ἁλώσεως, 
οὔθʼ 
ἑαυτῷ 
προμαντεύσαιτο 
αἰχμαλωσίαν, 
εἰ 
μὴ 
ταῦτα 
λῆρος 
εἴη 
διακρουομένου 
τὰς 
ἐπʼ 
αὐτὸν 
 ὀργάς. 
ὁ 
δὲ 
Ἰώσηπος 
καὶ 
τοῖς 
Ἰωταπατηνοῖς 
ὅτι 
μετὰ 
τεσσαρακοστὴν 
ἑβδόμην 
ἡμέραν 
ἁλώσονται 
προειπεῖν 
ἔφη, 
καὶ 
ὅτι 
πρὸς 
Ῥωμαίων 
αὐτὸς 
ζωγρηθήσεται. 
ταῦτα 
παρὰ 
τῶν 
αἰχμαλώτων 
κατʼ 
ἰδίαν 
ὁ 
Οὐεσπασιανὸς 
ἐκπυθόμενος 
ὡς 
εὕρισκεν 
ἀληθῆ, 
οὕτω 
πιστεύειν 
περὶ 
τῶν 
κατʼ 
αὐτὸν 
ἦρκτο. 
φρουρᾶς 
μὲν 
οὖν 
καὶ 
δεσμῶν 
οὐκ 
ἀνίει 
τὸν 
Ἰώσηπον, 
ἐδωρεῖτο 
δʼ 
ἐσθῆτι 
καὶ 
τοῖς 
ἄλλοις 
κειμηλίοις 
φιλοφρονούμενός 
τε 
καὶ 
περιέπων 
διετέλει 
τὰ 
πολλὰ 
Τίτου 
τῇ 
τιμῇ 
συνεργοῦντος. 
Τετάρτῃ 
δὲ 
Πανέμου 
μηνὸς 
ἀναζεύξας 
εἰς 
Πτολεμαΐδα 
κἀκεῖθεν 
εἰς 
τὴν 
παράλιον 
ἀφικνεῖται 
Καισάρειαν, 
μεγίστην 
τῆς 
τε 
Ἰουδαίας 
πόλιν 
καὶ 
τὸ 
πλέον 
ὑφʼ 
Ἑλλήνων 
οἰκουμένην. 
ἐδέχοντο 
δὲ 
καὶ 
τὴν 
στρατιὰν 
καὶ 
τὸν 
στρατηγὸν 
μετὰ 
πάσης 
εὐφημίας 
καὶ 
φιλοφροσύνης 
οἱ 
ἐπιχώριοι, 
καὶ 
κατʼ 
εὔνοιαν 
μὲν 
τὴν 
πρὸς 
Ῥωμαίους, 
τὸ 
δὲ 
πλέον 
ἔχθει 
τῶν 
κατεστραμμένων· 
διὸ 
καὶ 
τὸν 
Ἰώσηπον 
ἀθρόοι 
καταβοῶντες 
ἠξίουν 
κολάζειν. 
Οὐεσπασιανὸς 
δὲ 
τὴν 
περὶ 
τούτου 
δέησιν 
ὡς 
ὑπʼ 
ἀκρίτου 
γινομένην 
πλήθους 
ἐξέλυσεν 
ἡσυχίᾳ· 
τῶν 
δὲ 
ταγμάτων 
τὰ 
μὲν 
δύο 
χειμερίσοντα 
ἐκάθισεν 
ἐπὶ 
τῆς 
Καισαρείας 
ἐπιτήδειον 
ὁρῶν 
τὴν 
πόλιν, 
τὸ 
δέκατον 
δὲ 
καὶ 
πέμπτον 
εἰς 
Σκυθόπολιν, 
ὡς 
μὴ 
θλίβοι 
παντὶ 
τῷ 
στρατῷ 
τὴν 
Καισάρειαν. 
ἀλεεινὴ 
δʼ 
ἦν 
κἀκείνη 
χειμῶνος 
ὥρᾳ 
καθʼ 
ὅσον 
πνιγώδης 
θέρους 
ὑπὸ 
καυμάτων, 
πεδιὰς 
οὖσα 
καὶ 
παράλιος. 
Ἐν 
δὲ 
τούτῳ 
συναθροισθέντες 
οἵ 
τε 
κατὰ 
στάσιν 
ἐκπίπτοντες 
τῶν 
πόλεων 
καὶ 
οἱ 
διαφυγόντες 
ἐκ 
τῶν 
κατεστραμμένων, 
πλῆθος 
οὐκ 
ὀλίγον, 
ἀνακτίζουσιν 
Ἰόππην 
ὁρμητήριον 
σφίσιν, 
ἐρημωθεῖσαν 
ὑπὸ 
Κεστίου 
πρότερον, 
καὶ 
τῆς 
χώρας 
ἐκπεπολεμωμένης 
ἀνειργόμενοι 
μεταβαίνειν 
ἔγνωσαν 
εἰς 
τὴν 
θάλασσαν. 
πηξάμενοί 
τε 
πειρατικὰ 
σκάφη 
πλεῖστα 
τόν 
τε 
Συρίας 
καὶ 
Φοινίκης 
καὶ 
τὸν 
ἐπʼ 
Αἰγύπτου 
πόρον 
ἐλῄστευον, 
ἄπλωτά 
τε 
πᾶσιν 
ἐποίουν 
τὰ 
τῇδε 
πελάγη. 
Οὐεσπασιανὸς 
δὲ 
ὡς 
ἔγνω 
τὴν 
σύνταξιν 
αὐτῶν, 
πέμπει 
πεζούς 
τε 
καὶ 
ἱππεῖς 
ἐπὶ 
τὴν 
Ἰόππην, 
οἳ 
νύκτωρ 
ὡς 
ἀφύλακτον 
εἰσέρχονται 
τὴν 
πόλιν. 
οἱ 
δʼ 
ἐν 
αὐτῇ 
προῄσθοντο 
μὲν 
τὴν 
εἰσβολὴν 
καὶ 
καταδείσαντες 
τοῦ 
μὲν 
εἴργειν 
τοὺς 
Ῥωμαίους 
ἀπετρέποντο, 
συμφυγόντες 
δὲ 
εἰς 
τὰς 
ναῦς 
ἐξωτέρω 
βέλους 
διενυκτέρευσαν. 
Ἀλιμένου 
δʼ 
οὔσης 
φύσει 
τῆς 
Ἰόππης, 
αἰγιαλῷ 
γὰρ 
ἐπιλήγει 
τραχεῖ 
καὶ 
τὸ 
μὲν 
ἄλλο 
πᾶν 
ὀρθίῳ, 
βραχὺ 
δὲ 
συννεύοντι 
κατὰ 
τὰς 
κεραίας 
ἑκατέρωθεν· 
αἱ 
δέ 
εἰσιν 
κρημνοὶ 
βαθεῖς 
καὶ 
προύχουσαι 
σπιλάδες 
εἰς 
τὸ 
πέλαγος, 
ἔνθα 
καὶ 
τῶν 
Ἀνδρομέδας 
δεσμῶν 
ἔτι 
δεικνύμενοι 
τύποι 
πιστοῦνται 
τὴν 
ἀρχαιότητα 
τοῦ 
μύθου, 
τύπτων 
δὲ 
τὸν 
αἰγιαλὸν 
ἐναντίος 
βορέας 
καὶ 
πρὸς 
ταῖς 
δεχομέναις 
πέτραις 
ὑψηλὸν 
ἀναπέμπων 
τὸ 
κῦμα 
σφαλερώτερον 
ἐρημίας 
τὸν 
ὅρμον 
ἀπεργάζεται· 
κατὰ 
τοῦτον 
σαλεύουσιν 
τοῖς 
ἀπὸ 
 τῆς 
Ἰόππης 
ὑπὸ 
τὴν 
ἕω 
πνεῦμα 
βίαιον 
ἐπιπίπτει· 
μελαμβόριον 
ὑπὸ 
τῶν 
ταύτῃ 
πλοϊζομένων 
καλεῖται· 
καὶ 
τὰς 
μὲν 
ἀλλήλαις 
τῶν 
νεῶν 
αὐτόθι 
συνήραξεν, 
τὰς 
δὲ 
πρὸς 
ταῖς 
πέτραις, 
πολλὰς 
δὲ 
πρὸς 
ἀντίον 
κῦμα 
βιαζομένας 
εἰς 
τὸ 
πέλαγος, 
τόν 
τε 
γὰρ 
αἰγιαλὸν 
ὄντα 
πετρώδη 
καὶ 
τοὺς 
ἐπʼ 
αὐτοῦ 
πολεμίους 
ἐδεδοίκεσαν, 
μετέωρος 
ὑπεραρθεὶς 
ὁ 
κλύδων 
ἐβάπτιζεν. 
ἦν 
δʼ 
οὔτε 
φυγῆς 
τόπος 
οὔτε 
μένουσιν 
σωτηρία, 
βίᾳ 
μὲν 
ἀνέμου 
τῆς 
θαλάσσης 
ἐξωθουμένοις, 
Ῥωμαίων 
δὲ 
τῆς 
πόλεως. 
καὶ 
πολλὴ 
μὲν 
οἰμωγὴ 
συρρηγνυμένων 
ἐγίνετο 
τῶν 
σκαφῶν, 
πολὺς 
δʼ 
ἀγνυμένων 
ὁ 
ψόφος. 
καὶ 
τοῦ 
πλήθους 
οἱ 
μὲν 
ὑπὸ 
τῶν 
κυμάτων 
καλυπτόμενοι 
διεφθείροντο, 
πολλοὶ 
δὲ 
τοῖς 
ναυαγίοις 
ἐμπλεκόμενοι· 
τινὲς 
δὲ 
ὡς 
κουφοτέρῳ 
τὴν 
θάλατταν 
ἔφθανον 
τῷ 
σιδήρῳ 
σφᾶς 
αὐτοὺς 
ἀναιροῦντες. 
τό 
γε 
μὴν 
πλεῖστον 
ὑπὸ 
τῶν 
κυμάτων 
ἐκφερόμενον 
περιεξαίνετο 
ταῖς 
ἀπορρῶξιν, 
ὡς 
αἱμαχθῆναι 
μὲν 
ἐπὶ 
πλεῖστον 
τὸ 
πέλαγος, 
πληρωθῆναι 
δὲ 
νεκρῶν 
τὴν 
παράλιον· 
καὶ 
γὰρ 
τοὺς 
ἐπὶ 
τὸν 
αἰγιαλὸν 
ἐκφερομένους 
ἐφεστῶτες 
οἱ 
Ῥωμαῖοι 
διέφθειρον. 
ἀριθμὸς 
δὲ 
τῶν 
ἐκβρασθέντων 
σωμάτων 
τετρακισχίλιοι 
πρὸς 
τοῖς 
διακοσίοις 
ἦν. 
Ῥωμαῖοι 
δὲ 
λαβόντες 
ἀμαχητὶ 
τὴν 
πόλιν 
κατασκάπτουσιν. 
Ἰόππη 
μὲν 
οὖν 
ἐν 
ὀλίγῳ 
χρόνῳ 
δεύτερον 
ὑπὸ 
Ῥωμαίοις 
ἑάλω. 
Οὐεσπασιανὸς 
δὲ 
ὡς 
μὴ 
πάλιν 
οἱ 
πειραταὶ 
συναλισθεῖεν 
εἰς 
αὐτήν, 
στρατόπεδόν 
τε 
ἐπὶ 
τῆς 
ἀκροπόλεως 
ἐγείρει 
καὶ 
τὸ 
ἱππικὸν 
ἐν 
αὐτῷ 
καταλείπει 
μετὰ 
πεζῶν 
ὀλίγων, 
ἵνʼ 
οὗτοι 
μὲν 
κατὰ 
χώραν 
μένοντες 
φρουρῶσι 
τὸ 
στρατόπεδον, 
οἱ 
δʼ 
ἱππεῖς 
προνομεύωσι 
τὴν 
πέριξ 
καὶ 
τὰς 
περιοίκους 
κώμας 
τε 
καὶ 
πολίχνας 
ἐξαιρῶσιν 
τῆς 
Ἰόππης. 
οἱ 
μὲν 
οὖν 
κατὰ 
τὰ 
προσταχθέντα 
τὴν 
χώραν 
κατατρέχοντες 
καθʼ 
ἡμέραν 
ἔτεμνόν 
τε 
καὶ 
ἠρήμουν 
ἅπασαν. 
Ὡς 
δὲ 
εἰς 
τὰ 
Ἱεροσόλυμα 
τὸ 
κατὰ 
τὴν 
Ἰωταπάτην 
πάθος 
ἠγγέλη, 
τὸ 
μὲν 
πρῶτον 
ἠπίστουν 
οἱ 
πολλοὶ 
καὶ 
διὰ 
τὸ 
μέγεθος 
τῆς 
συμφορᾶς 
καὶ 
διὰ 
τὸ 
μηδένα 
τῶν 
λεγομένων 
αὐτόπτην 
παρεῖναι· 
διεσώθη 
γὰρ 
οὐδὲ 
ἄγγελος, 
ἀλλʼ 
αὐτοματὶ 
διεκήρυσσεν 
φήμη 
τὴν 
ἅλωσιν 
οἰκεία 
φύσει 
τῶν 
σκυθρωποτέρων. 
κατʼ 
ὀλίγον 
δὲ 
διὰ 
τῶν 
προσχώρων 
ὥδευε 
τἀληθὲς 
καὶ 
παρὰ 
πᾶσιν 
ἀμφιβολίας 
ἦν 
ἤδη 
βεβαιότερον, 
προσεσχεδιάζετό 
γε 
μὴν 
τοῖς 
πεπραγμένοις 
καὶ 
τὰ 
μὴ 
γενόμενα· 
τεθνεὼς 
γὰρ 
ἐπὶ 
τῆς 
ἁλώσεως 
καὶ 
ὁ 
Ἰώσηπος 
ἠγγέλλετο. 
τοῦτο 
μεγίστου 
τὰ 
Ἱεροσόλυμα 
πένθους 
ἐπλήρωσεν· 
κατὰ 
μέν 
γε 
οἴκους 
καὶ 
κατὰ 
συγγενείας 
οἷς 
προσήκων 
ἕκαστος 
ἦν 
τῶν 
ἀπολωλότων 
ἐθρηνεῖτο, 
τὸ 
δʼ 
ἐπὶ 
τῷ 
στρατηγῷ 
πένθος 
ἐδημεύθη, 
καὶ 
οἱ 
μὲν 
ξένους, 
οἱ 
δὲ 
συγγενεῖς, 
οἱ 
δὲ 
φίλους 
ἐθρήνουν, 
τὸν 
Ἰώσηπον 
δὲ 
πάντες, 
ὡς 
ἐπὶ 
τριακοστὴν 
μὲν 
ἡμέραν 
μὴ 
διαλιπεῖν 
τὰς 
ὀλοφύρσεις 
ἐν 
τῇ 
πόλει, 
πλείστους 
δὲ 
μισθοῦσθαι 
τοὺς 
αὐλητάς, 
οἳ 
θρήνων 
αὐτοῖς 
ἐξῆρχον. 
Ὡς 
δὲ 
τἀληθῆ 

διεκαλύπτετο 
τῷ 
χρόνῳ 
καὶ 
τὰ 
μὲν 
κατὰ 
τὴν 
Ἰωταπάτην 
ὥσπερ 
εἶχεν, 
ἐσχεδιασμένον 
δὲ 
τὸ 
κατὰ 
τὸν 
Ἰώσηπον 
πάθος 
εὑρίσκετο, 
ζῆν 
δʼ 
αὐτὸν 
ἔγνωσαν 
καὶ 
παρὰ 
Ῥωμαίοις 
ὄντα 
καὶ 
πρὸς 
τῶν 
ἡγεμόνων 
πλέον 
ἢ 
κατʼ 
αἰχμαλώτου 
τύχην 
περιέπεσθαι, 
τοσοῦτον 
ὀργῆς 
ἐπὶ 
ζῶντος 
ὅσον 
εὐνοίας 
ἐπὶ 
τεθνάναι 
δοκοῦντος 
πρότερον 
ἀνελάμβανον. 
καὶ 
παρʼ 
οἷς 
μὲν 
εἰς 
ἀνανδρίαν, 
παρʼ 
οἷς 
δὲ 
εἰς 
προδοσίαν 
ἐκακίζετο, 
πλήρης 
τε 
ἀγανακτήσεως 
ἦν 
καὶ 
τῶν 
κατʼ 
αὐτοῦ 
βλασφημιῶν 
ἡ 
πόλις. 
παρωξύνοντο 
δὲ 
ταῖς 
πληγαῖς 
καὶ 
προσεξεκαίοντο 
ταῖς 
κακοπραγίαις· 
τό 
γε 
μὴν 
πταίειν, 
ὃ 
γίνεται 
τοῖς 
εὖ 
φρονοῦσιν 
ἀσφαλείας 
καὶ 
τῶν 
ὁμοίων 
φυλακῆς 
αἴτιον, 
ἐκείνοις 
κέντρον 
ἑτέρων 
ἐγίνετο 
συμφορῶν· 
καὶ 
τὸ 
τέλος 
ἀεὶ 
τῶν 
κακῶν 
αὖθις 
ἀρχή· 
μᾶλλον 
γοῦν 
ὥρμων 
ἐπὶ 
τοὺς 
Ῥωμαίους 
ὡς 
καὶ 
Ἰώσηπον 
ἐν 
αὐτοῖς 
ἀμυνούμενοι. 
τοὺς 
μὲν 
οὖν 
ἐπὶ 
τῶν 
Ἱεροσολύμων 
τοιοῦτοι 
θόρυβοι 
κατεῖχον. 
Οὐεσπασιανὸς 
δὲ 
καθʼ 
ἱστορίαν 
τῆς 
Ἀγρίππα 
βασιλείας, 
ἐνῆγεν 
γὰρ 
βασιλεὺς 
αὐτόν, 
ἅμα 
καὶ 
δεξιώσασθαι 
τὸν 
ἡγεμόνα 
σὺν 
τῇ 
στρατιᾷ 
τῷ 
κατὰ 
τὸν 
οἶκον 
ὄλβῳ 
προαιρούμενος 
καὶ 
καταστεῖλαι 
διʼ 
αὐτῶν 
τὰ 
νοσοῦντα 
τῆς 
ἀρχῆς, 
ἄρας 
ἀπὸ 
τῆς 
παράλου 
Καισαρείας 
εἰς 
τὴν 
Φιλίππου 
καλουμένην 
μεταβαίνει 
Καισάρειαν. 
ἔνθα 
μέχρι 
μὲν 
ἡμερῶν 
εἴκοσι 
τὴν 
στρατιὰν 
διαναπαύων 
καὶ 
αὐτὸς 
ἐν 
εὐωχίαις 
ἦν, 
ἀποδιδοὺς 
τῷ 
θεῷ 
χαριστήρια 
τῶν 
κατωρθωμένων. 
ὡς 
δʼ 
αὐτῷ 
Τιβεριὰς 
μὲν 
νεωτερίζειν, 
ἀφεστάναι 
δὲ 
ἠγγέλλοντο 
Ταριχέαι, 
μοῖρα 
δὲ 
τῆς 
Ἀγρίππα 
βασιλείας 
ἦσαν 
ἀμφότεραι, 
πανταχόθεν 
τοὺς 
Ἰουδαίους 
καταστρέφεσθαι 
διεγνωκὼς 
τὴν 
ἐπὶ 
τούτους 
στρατείαν 
εὔκαιρον 
ἡγεῖτο 
καὶ 
διʼ 
Ἀγρίππαν, 
ὡς 
εἰς 
ξενίας 
ἀμοιβὴν 
σωφρονίσων 
αὐτῷ 
τὰς 
πόλεις. 
πέμπει 
δὴ 
τὸν 
υἱὸν 
Τίτον 
εἰς 
Καισάρειαν 
μετάξοντα 
τὴν 
ἐκεῖθεν 
στρατιὰν 
εἰς 
Σκυθόπολιν· 
 ἡ 
δʼ 
ἐστὶν 
μεγίστη 
τῆς 
δεκαπόλεως 
καὶ 
γείτων 
τῆς 
Τιβεριάδος. 
ἔνθα 
καὶ 
αὐτὸς 
παραγενόμενος 
ἐκδέχεται 
τὸν 
υἱὸν 
καὶ 
μετὰ 
τριῶν 
ταγμάτων 
προελθὼν 
στρατοπεδεύεται 
μὲν 
ἀπὸ 
τριάκοντα 
τῆς 
Τιβεριάδος 
σταδίων 
κατά 
τινα 
σταθμὸν 
εὐσύνοπτον 
τοῖς 
νεωτερίζουσιν· 
Ἔνναβρις 
ὀνομάζεται. 
πέμπει 
δὲ 
δεκαδάρχην 
Οὐαλεριανὸν 
σὺν 
ἱππεῦσιν 
πεντήκοντα 
διαλεχθησόμενον 
εἰρηνικὰ 
τοῖς 
κατὰ 
τὴν 
πόλιν 
καὶ 
προτρεψόμενον 
ἐπὶ 
πίστεις· 
ἀκηκόει 
γάρ, 
ὡς 
ἐπιθυμοίη 
μὲν 
εἰρήνης 
ὁ 
δῆμος, 
καταστασιάζοιτο 
δʼ 
ὑπό 
τινων 
πολεμεῖν 
βιαζομένων. 
προσελάσας 
δὲ 
Οὐαλεριανὸς 
ἐπεὶ 
πλησίον 
ἦν 
τοῦ 
τείχους, 
αὐτός 
τε 
καταβαίνει 
καὶ 
τοὺς 
σὺν 
αὐτῷ 
τῶν 
ἱππέων 
ἀπέβησεν, 
ὡς 
μὴ 
δοκοῖεν 
ἀκροβολιζόμενοι 
παρεῖναι. 
καὶ 
πρὶν 
εἰς 
λόγους 
ἐλθεῖν 
ἐπεκθέουσιν 
αὐτῷ 
τῶν 
στασιαστῶν 
οἱ 
δυνατώτατοι 
μεθʼ 
ὅπλων. 
ἐξηγεῖτο 
δʼ 
αὐτῶν 
Ἰησοῦς 
τις 
ὄνομα 
παῖς 
Τοῦφα 
τοῦ 
λῃστρικοῦ 
στίφους 
ὁ 
κορυφαιότατος. 
Οὐαλεριανὸς 
δὲ 
οὔτε 
παρὰ 
τὰς 
ἐντολὰς 
τοῦ 
στρατηγοῦ 
συμβαλεῖν 
ἀσφαλὲς 
ἡγούμενος, 
εἰ 
καὶ 
τὸ 
νικᾶν 
εἴη 
βέβαιον, 
καὶ 
σφαλερὸν 
τὸ 
μάχεσθαι 
πολλοῖς 
μετʼ 
ὀλίγων 
ἀπαρασκευάστοις 
τε 
πρὸς 
ἑτοίμους, 
καὶ 
ἄλλως 
ἐκπλαγεὶς 
τὴν 
ἀδόκητον 
τῶν 
Ἰουδαίων 
τόλμαν, 
φεύγει 
πεζός, 
ἕτεροί 
τε 
ὁμοίως 
πέντε 
τοὺς 
ἵππους 
ἀπέλιπον, 
οὓς 
οἱ 
περὶ 
τὸν 
Ἰησοῦν 
ἀπήγαγον 
εἰς 
τὴν 
πόλιν 
γεγηθότες 
ὡς 
μάχῃ 
ληφθέντας 
οὐκ 
ἐνέδρᾳ. 
Τοῦτο 
καταδείσαντες 
οἱ 
γηραιοὶ 
τοῦ 
δήμου 
καὶ 
προύχειν 
δοκοῦντες 
φεύγουσι 
μὲν 
εἰς 
τὸ 
τῶν 
Ῥωμαίων 
στρατόπεδον, 
ἐπαγόμενοι 
δὲ 
τὸν 
βασιλέα 
προσπίπτουσιν 
ἱκέται 
Οὐεσπασιανῷ, 
μὴ 
σφᾶς 
περιιδεῖν 
δεόμενοι, 
μηδὲ 
τὴν 
ὀλίγων 
ἀπόνοιαν 
ἡγήσασθαι 
τῆς 
πόλεως 
ὅλης· 
φείσασθαι 
δὲ 
τοῦ 
δήμου 
Ῥωμαίοις 
φίλα 
φρονοῦντος 
ἀεί, 
καὶ 
τοὺς 
αἰτίους 
τιμωρήσασθαι 
τῆς 
ἀποστάσεως, 
ὑφʼ 
ὧν 
αὐτοὶ 
φρουρηθῆναι 
μέχρι 
νῦν 
ἐπὶ 
δεξιὰς 
ἐπειγόμενοι 
πάλαι. 
ταύταις 
ἐνεδίδου 
ταῖς 
ἱκεσίαις 
ὁ 
στρατηγὸς 
καίτοι 
διὰ 
τὴν 
ἁρπαγὴν 
τῶν 
ἵππων 
ἐφʼ 
ὅλην 
ὠργισμένος 
τὴν 
πόλιν· 
καὶ 
γὰρ 
ἀγωνιῶντα 
περὶ 
αὐτῆς 
τὸν 
Ἀγρίππαν 
ἑώρα. 
λαβόντων 
δὲ 
τούτων 
τῷ 
δήμῳ 
δεξιὰς 
οἱ 
περὶ 
τὸν 
Ἰησοῦν 
οὐκέτι 
ἀσφαλὲς 
ἡγούμενοι 
μένειν 
ἐπὶ 
τῆς 
Τιβεριάδος 
εἰς 
Ταριχέας 
ἀποδιδράσκουσιν. 
καὶ 
μεθʼ 
ἡμέραν 
Οὐεσπασιανὸς 
σὺν 
ἱππεῦσιν 
προπέμπει 
πρὸς 
τὴν 
ἀκρώρειαν 
Τραϊανὸν 
ἀποπειραθῆναι 
τοῦ 
πλήθους, 
εἰ 
πάντες 
εἰρηνικὰ 
φρονοῖεν. 
ὡς 
δʼ 
ἔγνω 
τὸν 
δῆμον 
ὁμοφρονοῦντα 
τοῖς 
ἱκέταις, 
ἀναλαβὼν 
τὴν 
δύναμιν 
ᾔει 
πρὸς 
τὴν 
πόλιν. 
οἱ 
δὲ 
τάς 
τε 
πύλας 
ἀνοίγουσιν 
αὐτῷ 
καὶ 
μετʼ 
εὐφημιῶν 
ὑπήντων 
σωτῆρα 
καὶ 
εὐεργέτην 
ἀνακαλοῦντες. 
τῆς 
δὲ 
στρατιᾶς 
τριβομένης 
περὶ 
τὴν 
τῶν 
εἰσόδων 
στενότητα 
παραρρῆξαι 
τοῦ 
κατὰ 
μεσημβρίαν 
τείχους 
Οὐεσπασιανὸς 
κελεύσας 
πλατύνει 
τὴν 
εἰσβολὴν 
αὐτοῖς. 
ἁρπαγῆς 
μέντοι 
καὶ 
ὕβρεως 
ἀπέχεσθαι 
παρήγγειλεν 
τῷ 
βασιλεῖ 
χαριζόμενος, 
τῶν 
τε 
τειχῶν 
διὰ 
τοῦτον 
ἐφείσατο 
συμμενεῖν 
πρὸς 
τὸ 
λοιπὸν 
ἐγγυωμένου 
τοὺς 
ἐν 
αὐτοῖς, 
καὶ 
πολλὰ 
κεκακωμένην 
τὴν 
πόλιν 
ἐκ 
τῆς 
στάσεως 
ἀνελάμβανεν. 
Ἔπειτα 
προελθὼν 
αὐτῆς 
τε 
μεταξὺ 
καὶ 
Ταριχεῶν 
στρατοπεδεύεται, 
τειχίζει 
τε 
τὴν 
παρεμβολὴν 
ὀχυρωτέραν 
ὑφορώμενος 
ἐκεῖ 
πολέμου 
τριβὴν 
αὐτῷ 
γενησομένην· 
συνέρρει 
γὰρ 
εἰς 
τὰς 
Ταριχέας 
πᾶν 
τὸ 
νεωτερίζον, 
τῇ 
τε 
τῆς 
πόλεως 
ὀχυρότητι 
καὶ 
τῇ 
λίμνῃ 
πεποιθότες, 
ἣ 
καλεῖται 
Γεννησὰρ 
πρὸς 
τῶν 
ἐπιχωρίων. 
ἡ 
μὲν 
γὰρ 
πόλις, 
ὥσπερ 
ἡ 
Τιβεριὰς 
ὑπόρειος 
οὖσα, 
καθὰ 
μὴ 
τῇ 
λίμνῃ 
προσεκλύζετο 
πάντοθεν 
ὑπὸ 
τοῦ 
Ἰωσήπου 
τετείχιστο 
καρτερῶς, 
ἔλασσον 
μέντοι 
τῆς 
Τιβεριάδος· 
τὸν 
μὲν 
γὰρ 
ἐκεῖ 
περίβολον 
ἐν 
ἀρχῇ 
τῆς 
ἀποστάσεως 
δαψιλείᾳ 
χρημάτων 
καὶ 
δυνάμεως 
ἐκρατύνατο, 
Ταριχέαι 
δʼ 
αὐτοῦ 
τὰ 
λείψανα 
τῆς 
φιλοτιμίας 
μετέλαβον. 
σκάφη 
δʼ 
ἦν 
αὐτοῖς 
ἐπὶ 
τῆς 
λίμνης 
παρεσκευασμένα 
πολλὰ 
πρός 
τε 
τὸ 
συμφεύγειν 
ἐπὶ 
γῆς 
ἡττωμένους, 
κἂν 
εἰ 
δέοι, 
διαναυμαχεῖν 
ἐξηρτυμένα. 
περιβαλλομένων 
δὲ 
τῶν 
Ῥωμαίων 
τὸ 
στρατόπεδον 
οἱ 
περὶ 
τὸν 
Ἰησοῦν 
οὔτε 
πρὸς 
τὸ 
πλῆθος 
οὔτε 
πρὸς 
τὴν 
εὐταξίαν 
τῶν 
πολεμίων 
ὑποδείσαντες 
προθέουσιν, 
καὶ 
πρὸς 
τὴν 
πρώτην 
ἔφοδον 
τῶν 
τειχοποιῶν 
σκεδασθέντων 
ὀλίγα 
τῆς 
δομήσεως 
σπαράξαντες, 
ὡς 
ἑώρων 
τοὺς 
ὁπλίτας 
ἀθροιζομένους, 
πρίν 
τι 
παθεῖν 
εἰς 
τοὺς 
σφετέρους 
ἀνέφευγον· 
ἐπιδιώξαντες 
δὲ 
Ῥωμαῖοι 
συνελαύνουσιν 
αὐτοὺς 
εἰς 
τὰ 
σκάφη. 
καὶ 
οἱ 
μὲν 
ἀναχθέντες 
εἰς 
ὅσον 
ἐξικνεῖσθαι 
τῶν 
Ῥωμαίων 
βάλλοντες 
δύναιντο 
τάς 
τε 
ἀγκύρας 
ἔβαλλον 
καὶ 
πυκνώσαντες 
ὥσπερ 
φάλαγγα 
τὰς 
ναῦς 
ἐπαλλήλους 
τοῖς 
ἐπὶ 
γῆς 
πολεμίοις 
διεναυμάχουν· 
Οὐεσπασιανὸς 
δὲ 
τὸ 
πολὺ 
πλῆθος 
αὐτῶν 
ἠθροισμένον 
ἀκούων 
ἐν 
τῷ 
πρὸ 
τῆς 
πόλεως 
πεδίῳ 
πέμπει 
τὸν 
υἱὸν 
σὺν 
ἱππεῦσιν 
ἑξακοσίοις 
ἐπιλέκτοις. 
Ὁ 
δʼ 
ὑπέρογκον 
εὑρὼν 
τὴν 
τῶν 
πολεμίων 
πληθὺν 
πρὸς 
μὲν 
τὸν 
πατέρα 
πέμπει 
πλείονος 
δυνάμεως 
αὐτῷ 
δεῖν 
λέγων. 
αὐτὸς 
δὲ 
 τοὺς 
μὲν 
πλείους 
τῶν 
ἱππέων 
ὡρμημένους 
ὁρῶν 
καὶ 
πρὶν 
ἀφικέσθαι 
βοήθειαν, 
ἔστιν 
δʼ 
οὓς 
ἡσυχῆ 
πρὸς 
τὸ 
πλῆθος 
τῶν 
Ἰουδαίων 
καταπεπληγότας, 
ἐν 
ἐπηκόῳ 
στὰς 
ἔλεξεν 
ὧδε· 
“ἄνδρες, 
ἔφη, 
Ῥωμαῖοι, 
καλὸν 
γὰρ 
ἐν 
ἀρχῇ 
τῶν 
λόγων 
ὑπομνῆσαι 
τοῦ 
γένους 
ὑμᾶς, 
ἵνʼ 
εἰδῆτε, 
τίνες 
ὄντες 
πρὸς 
τίνας 
μάχεσθαι 
μέλλομεν. 
τὰς 
μέν 
γε 
ἡμετέρας 
χεῖρας 
οὐδὲν 
εἰς 
τοῦτο 
τῶν 
ἐπὶ 
τῆς 
οἰκουμένης 
διαπέφευγεν, 
Ἰουδαῖοι 
δέ, 
ἵνʼ 
εἴπωμεν 
καὶ 
ὑπὲρ 
αὐτῶν, 
μέχρι 
νῦν 
οὐ 
κοπιῶσιν 
ἡττώμενοι. 
καὶ 
δεινὸν 
ἐκείνων 
ἑστώτων 
ἐν 
ταῖς 
κακοπραγίαις 
ἡμᾶς 
τοῖς 
εὐτυχήμασιν 
ἐγκάμνειν. 
προθυμίας 
μὲν 
εἰς 
τὸ 
φανερὸν 
ὑμᾶς 
εὖ 
ἔχοντας 
χαίρω 
βλέπων, 
δέδοικα 
δὲ 
μή 
τινι 
τῶν 
πολεμίων 
τὸ 
πλῆθος 
κατάπληξιν 
λεληθυῖαν 
ἐνεργάσηται. 
λογισάσθω 
δὴ 
πάλιν 
οἷος 
πρὸς 
οἵους 
παρατάξεται, 
καὶ 
διότι 
Ἰουδαῖοι 
μέν, 
εἰ 
καὶ 
σφόδρα 
τολμηταὶ 
καὶ 
θανάτου 
καταφρονοῦντες, 
ἀλλʼ 
ἀσύντακτοί 
τε 
καὶ 
πολέμων 
ἄπειροι 
καὶ 
ὄχλος 
ἂν 
ἄλλως, 
οὐ 
στρατιὰ 
λέγοιντο· 
τὰ 
δὲ 
τῆς 
ἡμετέρας 
ἐμπειρίας 
καὶ 
τάξεως 
τί 
δεῖ 
καὶ 
λέγειν; 
ἐπὶ 
τοῦτο 
μέντοι 
γε 
μόνοι 
καὶ 
κατʼ 
εἰρήνην 
ἀσκούμεθα 
τοῖς 
ὅπλοις, 
ἵνʼ 
ἐν 
πολέμῳ 
μὴ 
πρὸς 
τὸ 
ἀντίπαλον 
ἀριθμῶμεν 
ἑαυτούς. 
ἐπεὶ 
τίς 
ὄνησις 
τῆς 
διηνεκοῦς 
στρατείας, 
ἂν 
ἴσοι 
πρὸς 
ἀστρατεύτους 
ἀντιτασσώμεθα; 
λογίζεσθε 
δέ, 
ὅτι 
καὶ 
πρὸς 
γυμνῆτας 
ὁπλῖται 
καὶ 
ἱππεῖς 
πρὸς 
πεζοὺς 
καὶ 
στρατηγούμενοι 
πρὸς 
ἀστρατηγήτους 
διαγωνίζεσθε, 
 καὶ 
ὡς 
ὑμᾶς 
μὲν 
ταῦτα 
πολλαπλασίους 
ποιεῖ 
τὰ 
πλεονεκτήματα, 
πολὺ 
δὲ 
τοῦ 
τῶν 
πολεμίων 
ἀριθμοῦ 
[παραιρεῖται 
τὰ 
ἐλαττώματα]. 
κατορθοῖ 
δὲ 
τοὺς 
πολέμους 
οὐ 
πλῆθος 
ἀνθρώπων, 
κἂν 
ᾖ 
μάχιμον, 
ἀνδρεία 
δέ, 
κἂν 
ἐν 
ὀλίγοις· 
οἱ 
μέν 
γε 
καὶ 
τάξασθαι 
ῥᾴδιοι 
καὶ 
προσαμύνειν 
ἑαυτοῖς, 
αἱ 
δʼ 
ὑπέρογκοι 
δυνάμεις 
ὑφʼ 
ἑαυτῶν 
βλάπτονται 
πλέον 
ἢ 
τῶν 
πολεμίων. 
Ἰουδαίων 
μὲν 
οὖν 
τόλμα 
καὶ 
θράσος 
ἡγεῖται 
καὶ 
ἀπόνοια, 
πάθη 
κατὰ 
μὲν 
τὰς 
εὐπραγίας 
εὔτονα, 
σβεννύμενα 
δὲ 
ἐν 
ἐλαχίστοις 
σφάλμασιν· 
ἡμῶν 
δʼ 
ἀρετὴ 
καὶ 
εὐπείθεια 
καὶ 
τὸ 
γενναῖον, 
ὃ 
κἀν 

τοῖς 
ἄλλοις 
εὐτυχήμασιν 
ἀκμάζει 
κἀν 

τοῖς 
πταίσμασιν 
οὐ 
μέχρι 
τέλους 
σφάλλεται. 
καὶ 
ὑπὲρ 
μειζόνων 
δὲ 
ἢ 
Ἰουδαῖοι 
διαγωνιεῖσθε· 
καὶ 
γὰρ 
εἰ 
περὶ 
ἐλευθερίας 
καὶ 
πατρίδων 
ἐκείνοις 
ὁ 
πόλεμος 
κινδυνεύεται, 
τί 
μεῖζον 
ἡμῖν 
εὐδοξίας 
καὶ 
τοῦ 
μὴ 
δοκεῖν 
μετὰ 
τὴν 
τῆς 
οἰκουμένης 
ἡγεμονίαν 
ἐν 
ἀντιπάλῳ 
τὰ 
Ἰουδαίων 
τίθεσθαι; 
σκεπτέον 
δʼ 
ὅτι 
καὶ 
παθεῖν 
μὲν 
οὐδὲν 
ἀνήκεστον 
ἡμῖν 
φόβος· 
πολλοὶ 
γὰρ 
οἱ 
βοηθήσοντες 
καὶ 
πλησίον· 
ἁρπάσαι 
δὲ 
τὴν 
νίκην 
δυνάμεθα, 
καὶ 
χρὴ 
τοὺς 
ὑπὸ 
τοῦ 
πατρὸς 
πεμπομένους 
ἡμῖν 
συμμάχους 
φθάνειν, 
ἵνʼ 
ἀκοινώνητόν 
τε 
ᾖ 
τὸ 
κατόρθωμα 
καὶ 
μεῖζον. 
νομίζω 
δʼ 
ἔγωγε 
ἐπὶ 
τῆσδε 
τῆς 
ὥρας 
καὶ 
τὸν 
πατέρα 
τὸν 
ἐμὸν 
κρίνεσθαι 
κἀμὲ 
καὶ 
ὑμᾶς, 
εἰ 
τῶν 
μὲν 
προκατωρθωμένων 
ἄξιος 
ἐκεῖνος, 
ἐγὼ 
δʼ 
ἐκείνου 
παῖς, 
στρατιῶται 
δʼ 
ὑμεῖς 
ἐμοῦ· 
καὶ 
γὰρ 
ἐκείνῳ 
τὸ 
νικᾶν 
ἔθος, 
κἀγὼ 
πρὸς 
αὐτὸν 
ὑποστρέφειν 
οὐκ 
ἂν 
 ὑπομείναιμι 
λειφθείς. 
ὑμεῖς 
δὲ 
πῶς 
οὐκ 
ἂν 
αἰσχύνοισθε 
προκινδυνεύοντος 
ἡγεμόνος 
ἡττώμενοι; 
προκινδυνεύσω 
γάρ, 
εὖ 
ἴστε, 
καὶ 
πρῶτος 
εἰς 
τοὺς 
πολεμίους 
ἐμβαλῶ. 
μὴ 
λείπεσθε 
δʼ 
ὑμεῖς 
ἐμοῦ 
πεπεισμένοι 
τὴν 
ἐμὴν 
ὁρμὴν 
παρακροτεῖσθαι 
θεῷ 
συμμάχῳ, 
καὶ 
προγινώσκετε 
σαφῶς, 
ὅτι 
τῆς 
ἔξω 
μάχης 
πλέον 
τι 
κατορθώσομεν.” 
Ταῦτα 
τοῦ 
Τίτου 
διεξιόντος 
προθυμία 
δαιμόνιος 
ἐμπίπτει 
τοῖς 
ἀνδράσιν, 
καὶ 
προσγενομένου 
πρὶν 
συμβαλεῖν 
Τραϊανοῦ 
μετὰ 
τετρακοσίων 
ἱππέων 
ἤσχαλλον 
ὡς 
μειουμένης 
τῆς 
νίκης 
αὐτοῖς 
διὰ 
τὴν 
κοινωνίαν. 
ἔπεμψεν 
δὲ 
Οὐεσπασιανὸς 
καὶ 
Ἀντώνιον 
Σίλωνα 
σὺν 
δισχιλίοις 
τοξόταις 
κελεύσας 
καταλαβόντας 
τὸ 
ἀντικρὺ 
τῆς 
πόλεως 
ὄρος 
τοὺς 
ἐπὶ 
τοῦ 
τείχους 
ἀνείργειν. 
καὶ 
οἱ 
μὲν 
ὡς 
προσετέτακτο 
τοὺς 
ταύτῃ 
πειρωμένους 
ἐκβοηθεῖν 
περιέσχον, 
ὁ 
δὲ 
Τίτος 
πρῶτος 
τὸν 
ἵππον 
ἤλαυνεν 
εἰς 
τοὺς 
πολεμίους 
καὶ 
σὺν 
κραυγῇ 
μετʼ 
αὐτὸν 
οἱ 
λοιποὶ 
παρεκτείναντες 
ἑαυτοὺς 
εἰς 
ὅσον 
ἐπεῖχον 
οἱ 
πολέμιοι 
τὸ 
πεδίον· 
παρὸ 
καὶ 
πολὺ 
πλείους 
ἔδοξαν. 
οἱ 
δὲ 
Ἰουδαῖοι 
καίτοι 
τήν 
τε 
ὁρμὴν 
καὶ 
τὴν 
εὐταξίαν 
αὐτῶν 
καταπλαγέντες 
πρὸς 
ὀλίγον 
μὲν 
ἀντέσχον 
ταῖς 
ἐμβολαῖς, 
νυσσόμενοι 
δὲ 
τοῖς 
κοντοῖς 
καὶ 
τῷ 
ῥοίζῳ 
τῶν 
ἱππέων 
ἀνατρεπόμενοι 
συνεπατοῦντο. 
πολλῶν 
δὲ 
πανταχοῦ 
φονευομένων 
διασκίδνανται 
καὶ 
πρὸς 
τὴν 
πόλιν 
ὡς 
ἕκαστος 
εἶχεν 
τάχους 
ἔφευγον. 
Τίτος 
δὲ 
τοὺς 
μὲν 
κατόπιν 
προσκείμενος 
ἀνῄρει, 
τῶν 
δὲ 
διεκπαίων 
ἀθρόων, 
οὓς 
δὲ 
φθάνων 
κατὰ 
στόμα 
διήλαυνεν, 
πολλοὺς 
δὲ 
συνηλοία 
περὶ 
ἀλλήλοις 
πεσόντας 
ἐμπηδῶν, 
πᾶσιν 
δὲ 
τὰς 
πρὸς 
τὸ 
τεῖχος 
φυγὰς 
ὑπετέμνετο 
καὶ 
πρὸς 
τὸ 
πεδίον 
 ἀπέστρεφεν, 
ἕως 
τῷ 
πλήθει 
βιασάμενοι 
καὶ 
διεκπεσόντες 
εἰς 
τὴν 
πόλιν 
συνέφευγον. 
Ἐκδέχεται 
δὲ 
αὐτοὺς 
πάλιν 
στάσις 
ἔσω 
χαλεπή· 
τοῖς 
μὲν 
γὰρ 
ἐπιχωρίοις 
διά 
τε 
τὰς 
κτήσεις 
καὶ 
τὴν 
πόλιν 
οὐκ 
ἐδόκει 
πολεμεῖν 
ἀπʼ 
ἀρχῆς 
καὶ 
τότε 
διὰ 
τὴν 
ἧτταν 
πλέον· 
ὁ 
δʼ 
ἔπηλυς 
πολὺς 
ὢν 
πλεῖον 
ἐβιάζετο, 
καὶ 
διωργισμένων 
ἐπʼ 
ἀλλήλοις 
κραυγή 
τε 
ἦν 
καὶ 
θόρυβος 
ὡς 
ὅσον 
οὔπω 
φερομένων 
εἰς 
ὅπλα. 
κατακούσας 
δὲ 
τῆς 
ταραχῆς 
Τίτος, 
οὐ 
γὰρ 
ἦν 
ἄπωθεν 
τοῦ 
τείχους, 
“οὗτος 
ἦν 
ὁ 
καιρός, 
ἐκβοᾷ, 
καὶ 
τί, 
συστρατιῶται, 
μέλλομεν 
ἐκδιδόντος 
ἡμῖν 
Ἰουδαίους 
θεοῦ; 
δέξασθε 
τὴν 
νίκην. 
οὐκ 
ἀκούετε 
βοῆς; 
στασιάζουσιν 
οἱ 
τὰς 
χεῖρας 
ἡμῶν 
διεκφυγόντες. 
ἔχομεν 
τὴν 
πόλιν, 
ἐὰν 
ταχύνωμεν· 
δεῖ 
δὲ 
πόνου 
πρὸς 
τῷ 
τάχει 
καὶ 
λήματος· 
οὐδὲν 
γὰρ 
τῶν 
μεγάλων 
φιλεῖ 
δίχα 
κινδύνου 
κατορθοῦσθαι. 
φθάνειν 
δʼ 
οὐ 
μόνον 
χρὴ 
τὴν 
τῶν 
πολεμίων 
ὁμόνοιαν, 
οὓς 
ἀνάγκη 
διαλλάξει 
ταχέως, 
ἀλλὰ 
καὶ 
τὴν 
τῶν 
ἡμετέρων 
βοήθειαν, 
ἵνα 
πρὸς 
τῷ 
νικῆσαι 
τοσοῦτον 
πλῆθος 
ὀλίγοι 
καὶ 
τὴν 
πόλιν 
ἕλωμεν 
μόνοι.” 
Ταῦθʼ 
ἅμα 
λέγων 
ἐπὶ 
τὸν 
ἵππον 
ἀνεπήδα 
καὶ 
καθηγεῖται 
πρὸς 
τὴν 
λίμνην, 
διʼ 
ἧς 
ἐλάσας 
πρῶτος 
εἰς 
τὴν 
πόλιν 
εἰσέρχεται 
καὶ 
μετʼ 
αὐτὸν 
οἱ 
λοιποί. 
δέος 
δὲ 
πρὸς 
τὴν 
τόλμαν 
αὐτοῦ 
τοῖς 
ἐπὶ 
τῶν 
τειχῶν 
ἐνέπεσεν, 
καὶ 
μάχεσθαι 
μὲν 
ἢ 
διακωλύειν 
οὐδεὶς 
ὑπέμεινεν, 
λιπόντες 
δὲ 
τὴν 
φρουρὰν 
οἱ 
μὲν 
περὶ 
τὸν 
Ἰησοῦν 
διὰ 
τῆς 
χώρας 
ἔφευγον, 
οἱ 
δʼ 
ἐπὶ 
τὴν 
λίμνην 
καταθέοντες 
ὑπαντιάζουσιν 
τοῖς 
πολεμίοις 
περιέπιπτον· 
ἐκτείνοντο 
δʼ 
οἱ 
μὲν 
ἐπιβαίνοντες 
τῶν 
σκαφῶν, 
οἱ 
δὲ 
τοῖς 
ἀναχθεῖσιν 
προσπίπτειν 
πειρώμενοι. 
 πολὺς 
δὲ 
τῶν 
κατὰ 
τὴν 
πόλιν 
ἦν 
φόνος, 
τῶν 
μὲν 
ἐπηλύδων 
ὅσοι 
μὴ 
διαφυγεῖν 
ἔφθασαν 
ἀντιτασσομένων, 
ἀμαχητὶ 
δὲ 
τῶν 
ἐπιχωρίων· 
κατὰ 
γὰρ 
ἐλπίδα 
δεξιᾶς 
καὶ 
τὸ 
συνειδὸς 
τοῦ 
μὴ 
βεβουλεῦσθαι 
πολεμεῖν 
μάχης 
ἀπετρέποντο, 
μέχρι 
Τίτος 
τοὺς 
μὲν 
αἰτίους 
ἀνελών, 
οἰκτείρας 
δὲ 
τοὺς 
ἐπιχωρίους 
ἀνεπαύσατο 
φόνου. 
καὶ 
οἱ 
μὲν 
εἰς 
τὴν 
λίμνην 
καταφυγόντες 
ἐπεὶ 
τὴν 
πόλιν 
εἶδον 
ἑαλωκυῖαν, 
ὡς 
πορρωτάτω 
τῶν 
πολεμίων 
ἀνήχθησαν· 
Τίτος 
δʼ 
ἐκπέμψας 
τινὰ 
τῶν 
ἱππέων 
εὐαγγελίζεται 
τῷ 
πατρὶ 
τὸ 
ἔργον. 
ὁ 
δʼ, 
ὡς 
εἰκός, 
ὑπερησθεὶς 
τῇ 
τε 
τοῦ 
παιδὸς 
ἀρετῇ 
καὶ 
τῷ 
κατορθώματι, 
μεγίστη 
γὰρ 
ἐδόκει 
καθῃρῆσθαι 
μοῖρα 
τοῦ 
πολέμου, 
τότε 
μὲν 
ἐλθὼν 
περισχόντας 
τὴν 
πόλιν 
φρουρεῖν 
ἐκέλευσεν, 
ὡς 
μὴ 
διαλάθοι 
τις 
ἐξ 
αὐτῆς, 
καὶ 
κτείνειν 
προσέταξεν 
τῇ 
δʼ 
ὑστεραίᾳ 
πρὸς 
τὴν 
λίμνην 
καταβὰς 
σχεδίας 
ἐκέλευσεν 
πήσσειν 
ἐπὶ 
τοὺς 
καταπεφευγότας· 
αἱ 
δʼ 
ἐγίνοντο 
ταχέως 
ἀφθονίᾳ 
τε 
ὕλης 
καὶ 
πλήθει 
τεχνιτῶν. 
Ἡ 
δὲ 
λίμνη 
Γεννησὰρ 
μὲν 
ἀπὸ 
τῆς 
προσεχοῦς 
χώρας 
καλεῖται, 
σταδίων 
δʼ 
εὖρος 
οὖσα 
τεσσαράκοντα 
καὶ 
πρὸς 
τούτοις 
ἑτέρων 
ἑκατὸν 
τὸ 
μῆκος 
γλυκεῖά 
τε 
ὅμως 
ἐστὶ 
καὶ 
ποτιμωτάτη· 
καὶ 
γὰρ 
τῆς 
ἑλώδους 
παχύτητος 
ἔχει 
τὸ 
νᾶμα 
λεπτότερον 
καθαρά 
τʼ 
ἐστὶν 
πάντοθεν 
αἰγιαλοῖς 
ἐπιλήγουσα 
καὶ 
ψάμμῳ, 
πρὸς 
δὲ 
εὔκρατος 
ἀρύσασθαι, 
ποταμοῦ 
μὲν 
ἢ 
κρήνης 
προσηνεστέρα, 
ψυχροτέρα 
δὲ 
ἢ 
κατὰ 
λίμνης 
διάχυσιν 
ἀεὶ 
μένουσα. 
τὸ 
μὲν 
γὰρ 
ὕδωρ 
οὐκ 
 ἀπᾴδει 
χιόνος 
ἐξαιθριασθέν, 
ὅπερ 
θέρους 
νυκτὸς 
ποιεῖν 
ἔθος 
τοῖς 
ἐπιχωρίοις, 
γένη 
δὲ 
ἰχθύων 
ἐν 
αὐτῇ 
διάφορα 
πρὸς 
τοὺς 
ἀλλαχοῦ 
γεῦσίν 
τε 
καὶ 
ἰδέαν. 
μέση 
δʼ 
ὑπὸ 
τοῦ 
Ἰορδάνου 
τέμνεται. 
καὶ 
δοκεῖ 
μὲν 
Ἰορδάνου 
πηγὴ 
τὸ 
Πάνειον, 
φέρεται 
δʼ 
ὑπὸ 
γῆν 
εἰς 
τοῦτο 
κρυπτῶς 
ἐκ 
τῆς 
καλουμένης 
Φιάλης· 
ἡ 
δʼ 
ἐστὶν 
ἀνιόντων 
εἰς 
τὴν 
Τραχωνῖτιν 
ἀπὸ 
σταδίων 
ἑκατὸν 
εἴκοσι 
Καισαρείας 
τῆς 
ὁδοῦ 
κατὰ 
τὸ 
δεξιὸν 
μέρος 
οὐκ 
ἄπωθεν. 
ἐκ 
μὲν 
οὖν 
τῆς 
περιφερείας 
ἐτύμως 
Φιάλη 
καλεῖται 
τροχοειδὴς 
οὖσα 
λίμνη, 
μένει 
δʼ 
ἐπὶ 
χείλους 
αὐτῆς 
ἀεὶ 
τὸ 
ὕδωρ 
μήθʼ 
ὑπονοστοῦν 
μήθʼ 
ὑπερχεόμενον. 
ἀγνοούμενος 
δὲ 
τέως 
ὁ 
Ἰορδάνης 
ἐντεῦθεν 
ἄρχεσθαι 
διὰ 
τοῦ 
τετραρχήσαντος 
Τραχωνιτῶν 
ἠλέγχθη 
Φιλίππου· 
βαλὼν 
γὰρ 
οὗτος 
εἰς 
τὴν 
Φιάλην 
ἄχυρα 
κατὰ 
τὸ 
Πάνειον, 
ἔνθεν 
ἐδόκουν 
οἱ 
παλαιοὶ 
γεννᾶσθαι 
τὸν 
ποταμόν, 
εὗρεν 
ἀνενεχθέντα. 
τοῦ 
μὲν 
οὖν 
Πανείου 
τὸ 
φυσικὸν 
κάλλος 
ὑπὸ 
τῆς 
βασιλικῆς 
προσεξήσκηται 
πολυτελείας 
τῷ 
Ἀγρίππα 
πλούτῳ 
κεκοσμημένον· 
ἀρχόμενος 
δὲ 
φανεροῦ 
ῥεύματος 
ὁ 
Ἰορδάνης 
ἀπὸ 
τοῦδε 
τοῦ 
ἄντρου 
κόπτει 
μὲν 
τὰ 
τῆς 
Σεμεχωνίτιδος 
λίμνης 
ἕλη 
καὶ 
τέλματα, 
διαμείψας 
δʼ 
ἑτέρους 
ἑκατὸν 
εἴκοσι 
σταδίους 
μετὰ 
πόλιν 
Ἰουλιάδα 
διεκπαίει 
τὴν 
Γεννησὰρ 
μέσην, 
ἔπειτα 
πολλὴν 
ἀναμετρούμενος 
ἐρημίαν 
εἰς 
τὴν 
Ἀσφαλτῖτιν 
ἔξεισι 
λίμνην. 
Παρατείνει 
δὲ 
τὴν 
Γεννησὰρ 
ὁμώνυμος 
χώρα 
θαυμαστὴ 
φύσιν 
τε 
καὶ 
κάλλος· 
οὔτε 
γὰρ 
αὐτή 
τι 
φυτὸν 
ἀρνεῖται 
διὰ 
τὴν 
πιότητα, 
καὶ 
πᾶν 
πεφυτεύκασιν 
οἱ 
νεμόμενοι, 
τοῦ 
δʼ 
ἀέρος 
τὸ 
εὔκρατον 
ἁρμόζει 
καὶ 
τοῖς 
διαφόροις. 
καρύαι 
μέν 
γε 
φυτῶν 
τὸ 
χειμεριώτατον 
ἄπειροι 
τεθήλασιν 
ἔνθα 
φοίνικες, 
οἳ 
καύματι 
τρέφονται, 
συκαῖ 
δὲ 
καὶ 
ἐλαῖαι 
πλησίον 
τούτων, 
αἷς 
μαλθακώτερος 
ἀὴρ 
ἀποδέδεικται. 
φιλοτιμίαν 
ἄν 
τις 
εἴποι 
τῆς 
φύσεως 
βιασαμένης 
εἰς 
ἓν 
συναγαγεῖν 
τὰ 
μάχιμα 
καὶ 
τῶν 
ὡρῶν 
ἀγαθὴν 
ἔριν 
ἑκάστης 
ὥσπερ 
ἀντιποιουμένης 
τοῦ 
χωρίου· 
καὶ 
γὰρ 
οὐ 
μόνον 
τρέφει 
παρὰ 
δόξαν 
τὰς 
διαφόρους 
ὀπώρας 
ἀλλὰ 
καὶ 
διαφυλάσσει. 
τὰ 
μέν 
γε 
βασιλικώτατα 
σταφυλήν 
τε 
καὶ 
σῦκον 
δέκα 
μησὶν 
ἀδιαλείπτως 
χορηγεῖ, 
τοὺς 
δὲ 
λοιποὺς 
καρποὺς 
διʼ 
ἔτους 
ὅλου 
περιγηράσκοντας 
ἑαυτοῖς· 
πρὸς 
γὰρ 
τῇ 
τῶν 
ἀέρων 
εὐκρασίᾳ 
καὶ 
πηγῇ 
διάρδεται 
γονιμωτάτῃ, 
Καφαρναοὺμ 
αὐτὴν 
οἱ 
ἐπιχώριοι 
καλοῦσιν. 
ταύτην 
φλέβα 
τινὲς 
τοῦ 
Νείλου 
ἔδοξαν, 
ἐπεὶ 
γεννᾷ 
τῷ 
κατὰ 
τὴν 
Ἀλεξανδρέων 
λίμνην 
κορακίνῳ 
παραπλήσιον. 
μῆκος 
δὲ 
τοῦ 
χωρίου 
παρατείνει 
κατὰ 
τὸν 
αἰγιαλὸν 
τῆς 
ὁμωνύμου 
λίμνης 
ἐπὶ 
σταδίους 
τριάκοντα, 
καὶ 
εὖρος 
εἴκοσι. 
ταῦτα 
μὲν 
οὕτως 
φύσεως 
ἔχει. 
Οὐεσπασιανὸς 
δέ, 
ἐπεὶ 
παρεσκευάσθησαν 
αἱ 
σχεδίαι, 
τῆς 
δυνάμεως 
ἐπιβήσας 
ὅσον 
ᾤετο 
τοῖς 
κατὰ 
τὴν 
λίμνην 
ἀνταρκέσειν 
ἐπανήγετο. 
τοῖς 
δὲ 
συνελαυνομένοις 
οὔτʼ 
ἐπὶ 
γῆν 
διαφεύγειν 
ἦν 
 ἐκπεπολεμωμένων 
πάντων 
οὔτʼ 
ἐξ 
ἴσου 
διαναυμαχεῖν· 
τά 
τε 
γὰρ 
σκάφη 
μικρὰ 
ὄντα 
καὶ 
λῃστρικὰ 
πρὸς 
τὰς 
σχεδίας 
ἦν 
ἀσθενῆ, 
καὶ 
καθʼ 
ἕκαστον 
ἐμπλέοντες 
ὀλίγοι 
πρὸς 
ἀθρόους 
ἐφεστῶτας 
τοὺς 
Ῥωμαίους 
ἐγγίζειν 
ἐδεδοίκεισαν. 
ὅμως 
δʼ 
οὖν 
ἐκπεριπλέοντες 
τὰς 
σχεδίας, 
ἔστιν 
δʼ 
ὅπου 
καὶ 
πλησιάζοντες, 
πόρρωθεν 
τοὺς 
Ῥωμαίους 
ἔβαλλον 
λίθοις 
καὶ 
παραξύοντες 
ἐγγύθεν 
ἔπαιον. 
ἐκακοῦντο 
δʼ 
αὐτοὶ 
πλέον 
κατʼ 
ἀμφότερα· 
ταῖς 
τε 
γὰρ 
χερμάσιν 
οὐδὲν 
δρῶντες 
ὅτι 
μὴ 
κτύπον 
ἐπάλληλον, 
εἰς 
γὰρ 
πεφραγμένους 
ἔβαλλον, 
ἐφικτοὶ 
τοῖς 
Ῥωμαίων 
ἐγίνοντο 
βέλεσιν, 
καὶ 
πλησιάζειν 
τολμῶντες 
πρὶν 
δρᾶσαί 
τι 
παθεῖν 
ἔφθανον 
καὶ 
σὺν 
αὐτοῖς 
ἐβαπτίζοντο 
τοῖς 
σκάφεσιν. 
τῶν 
δὲ 
διεκπαίειν 
πειρωμένων 
πολλοὺς 
μὲν 
ἐφικνούμενοι 
κοντοῖς 
διέπειρον, 
οὓς 
δὲ 
ξιφήρεις 
ἐπιπηδῶντες 
εἰς 
τὰ 
σκάφη, 
τινὰς 
δὲ 
συντρεχούσαις 
ταῖς 
σχεδίαις 
ἐναποληφθέντας 
μέσους 
εἷλον 
ἅμα 
ταῖς 
ἁλιάσιν. 
τῶν 
δὲ 
βαπτισθέντων 
τοὺς 
ἀνανεύοντας 
ἢ 
βέλος 
ἔφθανεν 
ἢ 
σχεδία 
κατελάμβανεν, 
καὶ 
προσβαίνειν 
ὑπʼ 
ἀμηχανίας 
εἰς 
τοὺς 
ἐχθροὺς 
πειρωμένων 
ἢ 
κεφαλὰς 
ἢ 
χεῖρας 
ἀπέκοπτον 
οἱ 
Ῥωμαῖοι. 
πολλή 
τε 
ἦν 
αὐτῶν 
καὶ 
ποικίλη 
φθορὰ 
πανταχοῦ, 
μέχρι 
τραπέντες 
εἰς 
γῆν 
ἐξεώσθησαν 
οἱ 
λοιποὶ 
κεκυκλωμένων 
αὐτοῖς 
τῶν 
ἁλιάδων. 
ἐκχεόμενοι 
δὲ 
πολλοὶ 
μὲν 
ἐν 
αὐτῇ 
κατηκοντίζοντο 
τῇ 
λίμνῃ, 
πολλοὺς 
δʼ 
ἐκπηδήσαντας 
οἱ 
Ῥωμαῖοι 
διέφθειραν 
ἐπὶ 
γῆς. 
ἦν 
δʼ 
ἰδεῖν 
κεκερασμένην 
μὲν 
αἵματι, 
πεπληρωμένην 
δὲ 
νεκρῶν 
τὴν 
λίμνην 
ἅπασαν· 
διεσώθη 
γὰρ 
οὐδείς. 
δεινὴ 
δὲ 
ταῖς 
ἑξῆς 
ἡμέραις 
περιεῖχε 
τὴν 
χώραν 
ὀδμή 
τε 
καὶ 
ὄψις· 
οἱ 
μὲν 
γὰρ 
αἰγιαλοὶ 
ναυαγίων 
ἅμα 
καὶ 
διοιδούντων 
ἔγεμον 
σωμάτων, 
ἐκκαιόμενοι 
δὲ 
καὶ 
μυδῶντες 
οἱ 
νεκροὶ 
τὸν 
ἀέρα 
διέφθειρον, 
ὡς 
μὴ 
μόνον 
οἰκτρὸν 
Ἰουδαίοις 
γενέσθαι 
τὸ 
πάθος, 
ἀλλὰ 
καὶ 
διὰ 
μίσους 
τοῖς 
δράσασιν 
ἐλθεῖν. 
τοῦτο 
μὲν 
ἐκείνης 
τῆς 
ναυμαχίας 
τὸ 
τέλος, 
ἀπέθανον 
δὲ 
σὺν 
τοῖς 
ἐπὶ 
τῆς 
πόλεως 
πρότερον 
πεσοῦσιν 
ἑξακισχίλιοι 
ἑπτακόσιοι. 
Οὐεσπασιανὸς 
δὲ 
μετὰ 
τὴν 
μάχην 
καθίζει 
μὲν 
ἐπὶ 
βήματος 
ἐν 
Ταριχέαις, 
διακρίνων 
δʼ 
ἀπὸ 
τῶν 
ἐπιχωρίων 
τὸν 
ἔπηλυν 
λεώ, 
κατάρξαι 
γὰρ 
οὗτος 
ἐδόκει 
πολέμου, 
μετὰ 
τῶν 
ἡγεμόνων 
εἰ 
χρὴ 
καὶ 
τούτους 
σώζειν 
ἐσκέπτετο. 
φαμένων 
δὲ 
τούτων 
βλαβερὰν 
ἔσεσθαι 
τὴν 
ἄφεσιν 
αὐτῶν, 
οὐ 
γὰρ 
ἠρεμήσειν 
ἀπολυθέντας 
ἀνθρώπους 
ἐστερημένους 
μὲν 
τῶν 
πατρίδων, 
βιάζεσθαι 
δὲ 
καὶ 
πρὸς 
οὓς 
ἂν 
καταφύγωσιν 
πολεμεῖν 
δυναμένους, 
Οὐεσπασιανὸς 
ὡς 
μὲν 
οὔτʼ 
ἄξιοι 
σωτηρίας 
εἶεν 
καὶ 
διαφεύξονται 
κατὰ 
τῶν 
ἀφέντων 
ἐγίνωσκεν, 
τὸν 
δὲ 
τρόπον 
αὐτῶν 
τῆς 
ἀναιρέσεως 
διενοεῖτο. 
καὶ 
γὰρ 
αὐτόθι 
κτείνων 
ἐκπολεμώσειν 
ὑφωρᾶτο 
τοὺς 
ἐπιχωρίους, 
οὐ 
γὰρ 
ἀνέξεσθαι 
φονευομένων 
ἱκετῶν 
τοσούτων 
παρʼ 
αὐτοῖς, 
καὶ 
μετὰ 
πίστεις 
ἐπιθέσθαι 
προελθοῦσιν 
οὐχ 
ὑπέμενεν. 
ἐξενίκων 
δʼ 
οἱ 
φίλοι 
μηδὲν 
κατὰ 
Ἰουδαίων 
ἀσεβὲς 
εἶναι 
λέγοντες 
καὶ 
χρῆναι 
τὸ 
συμφέρον 
αἱρεῖσθαι 
πρὸ 
τοῦ 
πρέποντος, 
ὅταν 
ᾖ 
μὴ 
δυνατὸν 
ἄμφω. 
κατανεύσας 
οὖν 
αὐτοῖς 
ἄδειαν 
ἀμφίβολον 
ἐπέτρεψεν 
ἐξιέναι 
διὰ 
μόνης 
τῆς 
ἐπὶ 
Τιβεριάδα 
φερούσης 
ὁδοῦ. 
τῶν 
δὲ 
ταχέως 
πιστευσάντων 
οἷς 
ἤθελον 
καὶ 
μετὰ 
φανερῶν 
ἐν 
ἀσφαλεῖ 
τῶν 
χρημάτων 
ᾗπερ 
ἐπετράπη 
χωρούντων, 
διαλαμβάνουσιν 
μὲν 
οἱ 
Ῥωμαῖοι 
τὴν 
μέχρι 
Τιβεριάδος 
πᾶσαν, 
ὡς 
μή 
τις 
ἀποκλίνειεν, 
συγκλείουσι 
δʼ 
αὐτοὺς 
εἰς 
τὴν 
πόλιν. 
καὶ 
Οὐεσπασιανὸς 
ἐπελθὼν 
ἵστησι 
πάντας 
ἐν 
τῷ 
σταδίῳ, 
καὶ 
γηραιοὺς 
μὲν 
ἅμα 
τοῖς 
ἀχρήστοις 
διακοσίους 
ἐπὶ 
χιλίοις 
ὄντας 
ἀνελεῖν 
ἐκέλευσεν, 
τῶν 
δὲ 
νέων 
ἐπιλέξας 
τοὺς 
ἰσχυροτάτους 
ἑξακισχιλίους 
ἔπεμψεν 
εἰς 
τὸν 
ἰσθμὸν 
Νέρωνι, 
καὶ 
τὸ 
λοιπὸν 
πλῆθος 
εἰς 
τρισμυρίους 
καὶ 
τετρακοσίους 
ὄντας 
πιπράσκει 
χωρὶς 
τῶν 
Ἀγρίππᾳ 
χαρισθέντων· 
τοὺς 
γὰρ 
ἐκ 
τῆς 
τούτου 
βασιλείας 
ἐπέτρεψεν 
αὐτῷ 
ποιεῖν 
εἴ 
τι 
βούλοιτο· 
πιπράσκει 
δὲ 
καὶ 
τούτους 
ὁ 
βασιλεύς. 
ὁ 
μέντοι 
γε 
ἄλλος 
ὄχλος 
Τραχωνῖται 
καὶ 
Γαυλανῖται 
καὶ 
Ἱππηνοὶ 
καὶ 
ἐκ 
τῆς 
Γαδαρίτιδος 
τὸ 
πλέον 
ὡς 
στασιασταὶ 
καὶ 
φυγάδες 
καὶ 
οἷς 
τὰ 
τῆς 
εἰρήνης 
ὀνείδη 
τὸν 
πόλεμον 
προυξένει 
ἑάλωσαν 
δὲ 
Γορπιαίου 
μηνὸς 
ὀγδόῃ. 
δ
Ὅσοι 
δὲ 
μετὰ 
τὴν 
Ἰωταπάτων 
ἅλωσιν 
Γαλιλαῖοι 
Ῥωμαίων 
ἀφεστήκεσαν, 
οὗτοι 
τῶν 
ἐν 
Ταριχέαις 
ἡττηθέντων 
προσεχώρουν, 
καὶ 
παρέλαβον 
πάντα 
Ῥωμαῖοι 
τὰ 
φρούρια 
καὶ 
τὰς 
πόλεις 
πλὴν 
Γισχάλων 
καὶ 
τῶν 
τὸ 
Ἰταβύριον 
ὄρος 
κατειληφότων. 
συνέστη 
δὲ 
τούτοις 
καὶ 
Γάμαλα 
πόλις 
Ταριχεῶν 
ἄντικρυς 
ὑπὲρ 
τὴν 
λίμνην 
κειμένη. 
τῆς 
δʼ 
Ἀγρίππα 
λήξεως 
αὕτη 
τε 
ἦν 
καὶ 
Σωγάνη 
καὶ 
Σελεύκεια, 
καὶ 
αἱ 
μὲν 
[ἐκ] 
τῆς 
Γαυλανίτιδος 
ἀμφότεραι· 
τοῦ 
γὰρ 
ἄνω 
καλουμένου 
Γαυλανᾶ 
μέρος 
ἦν 
ἡ 
Σωγάνη, 
τοῦ 
κάτω 
δʼ 
ἡ 
Γάμαλα· 
Σελεύκεια 
δὲ 
πρὸς 
τῇ 
Σεμεχωνιτῶν 
λίμνῃ. 
ταύτῃ 
τριάκοντα 
μὲν 
εὖρος, 
ἑξήκοντα 
δὲ 
μῆκος 
στάδιοι· 
διατείνει 
δʼ 
αὐτῆς 
τὰ 
ἕλη 
μέχρι 
Δάφνης 
χωρίου 
τά 
τε 
ἄλλα 
τρυφεροῦ 
καὶ 
πηγὰς 
ἔχοντος, 
αἳ 
τρέφουσαι 
τὸν 
μικρὸν 
καλούμενον 
Ἰόρδανον 
ὑπὸ 
τὸν 
τῆς 
χρυσῆς 
βοὸς 
νεὼ 
προπέμπουσι 
τῷ 
μεγάλῳ. 
τοὺς 
μὲν 
οὖν 
ἐπὶ 
Σωγάνην 
καὶ 
Σελεύκειαν 
ὑπὸ 
τὴν 
ἀρχὴν 
τῆς 
ἀποστάσεως 
δεξιαῖς 
Ἀγρίππας 
προσηγάγετο, 
Γάμαλα 
δʼ 
οὐ 
προσεχώρει 
πεποιθυῖα 
τῇ 
δυσχωρίᾳ 
πλέον 
τῶν 
Ἰωταπάτων. 
τραχὺς 
γὰρ 
αὐχὴν 
ἀφʼ 
ὑψηλοῦ 
κατατείνων 
ὄρους 
μέσον 
ἐπαίρει 
τένοντα, 
μηκύνεται 
δὲ 
ἐκ 
τῆς 
ὑπεροχῆς 
εἰς 
τοὔμπροσθεν 
ἐκκλίνων 
ὅσον 
κατόπιν, 
ὡς 
εἰκάζεσθαι 
καμήλῳ 
τὸ 
σχῆμα, 
παρʼ 
ἣν 
ὠνόμασται 
τὸ 
τρανὸν 
τῆς 
κλήσεως 
οὐκ 
ἐξακριβούντων 
τῶν 
ἐπιχωρίων. 
κατὰ 
πλευρὰ 
μὲν 
δὴ 
καὶ 
πρόσωπον 
εἰς 
φάραγγας 
ἀβάτους 
περισχίζεται, 
τὸ 
κατʼ 
οὐρὰν 
δὲ 
ὀλίγον 
ἀναφεύγει 
τῆς 
δυσχωρίας, 
ὅθεν 
ἀπήρτηται 
τοῦ 
ὄρους· 
καὶ 
τοῦτο 
δʼ 
ἐπικαρσίᾳ 
παρακόψαντες 
τάφρῳ 
δύσβατον 
οἱ 
ἐπιχώριοι 
κατεσκεύασαν. 
πρὸς 
ὀρθίῳ 
δὲ 
τῇ 
λαγόνι 
δεδομημέναι 
πεπύκνωντο 
δεινῶς 
ἐπʼ 
ἀλλήλαις 
αἱ 
οἰκίαι, 
κρημνιζομένῃ 
τε 
ἡ 
πόλις 
ἐοικυῖα 
κατέτρεχεν 
εἰς 
ἑαυτὴν 
ἀπὸ 
τῆς 
ὀξύτητος. 
καὶ 
πρὸς 
μεσημβρίαν 
μὲν 
ἔκλινεν, 
ὁ 
νότιος 
δʼ 
αὐτῆς 
ὄχθος 
εἰς 
ἄπειρον 
ὕψος 
ἀνατείνων 
ἄκρα 
τῆς 
πόλεως 
ἦν, 
ἀτείχιστος 
δὲ 
ὑπὲρ 
αὐτὴν 
κρημνὸς 
εἰς 
τὴν 
βαθυτάτην 
κατατείνων 
φάραγγα· 
πηγὴ 
δʼ 
ἐντὸς 
τοῦ 
τείχους, 
ἐφʼ 
ἣν 
τὸ 
ἄστυ 
κατέληγεν. 
Οὕτως 
οὖσαν 
φύσει 
δυσμήχανον 
τὴν 
πόλιν 
τειχίζων 
ὁ 
Ἰώσηπος 
ἐποίησεν 
ὀχυρωτέραν 
ὑπονόμοις 
τε 
καὶ 
διώρυξιν. 
οἱ 
δʼ 
ἐν 
αὐτῇ 
φύσει 
μὲν 
τοῦ 
χωρίου 
θαρραλεώτεροι 
τῶν 
κατὰ 
τὴν 
Ἰωταπάτην 
ἦσαν, 
πολὺ 
δʼ 
ἐλάττους 
μάχιμοι, 
καὶ 
τῷ 
τόπῳ 
πεποιθότες 
οὐδὲ 
πλείονας 
ὑπελάμβανον  
πεπλήρωτο 
γὰρ 
ἡ 
πόλις 
διὰ 
τὴν 
ὀχυρότητα 
συμφυγόντων· 
παρὸ 
καὶ 
τοῖς 
ὑπʼ 
Ἀγρίππα 
προπεμφθεῖσιν 
ἐπὶ 
τὴν 
πολιορκίαν 
ἀντεῖχεν 
ἐπὶ 
μῆνας 
ἑπτά. 
Οὐεσπασιανὸς 
δʼ 
ἄρας 
ἀπὸ 
τῆς 
Ἀμμαθοῦς, 
ἔνθα 
πρὸ 
τῆς 
Τιβεριάδος 
ἐστρατοπεδεύκει· 
μεθερμηνευομένη 
δʼ 
Ἀμμαθοῦς 
θερμὰ 
λέγοιτʼ 
ἄν, 
ἔστι 
γὰρ 
ἐν 
αὐτῇ 
πηγὴ 
θερμῶν 
ὑδάτων 
πρὸς 
ἄκεσιν 
ἐπιτηδείων· 
ἀφικνεῖται 
πρὸς 
τὴν 
Γάμαλαν. 
καὶ 
πᾶσαν 
μὲν 
κυκλώσασθαι 
φυλακῇ 
τὴν 
πόλιν 
οὐχ 
οἷός 
τε 
ἦν 
οὕτως 
διακειμένην, 
πρὸς 
δὲ 
τοῖς 
δυνατοῖς 
φρουροὺς 
καθίστησι 
καὶ 
τὸ 
ὑπερκείμενον 
ὄρος 
καταλαμβάνεται. 
τειχισαμένων 
δὲ 
ὥσπερ 
ἔθος 
τῶν 
ταγμάτων 
ὑπὲρ 
αὐτοῦ 
στρατόπεδα 
χωμάτων 
ἤρχετο 
κατʼ 
οὐράν, 
καὶ 
τὸ 
μὲν 
κατʼ 
ἀνατολὰς 
αὐτῷ 
μέρος, 
ᾗπερ 
ὁ 
ἀνωτάτω 
τῆς 
πόλεως 
πύργος 
ἦν, 
ἐφʼ 
οὗ 
τὸ 
πέμπτον 
καὶ 
δέκατον 
τάγμα, 
καὶ 
τὸ 
πέμπτον 
μὲν 
κατὰ 
μέσην 
ἐξειργάζετο 
τὴν 
πόλιν, 
τὰς 
δὲ 
διώρυγας 
ἀνεπλήρου 
καὶ 
τὰς 
φάραγγας 
τὸ 
δέκατον. 
κἀν 

τούτῳ 
προσελθόντα 
τοῖς 
τείχεσιν 
Ἀγρίππαν 
τὸν 
βασιλέα 
καὶ 
περὶ 
παραδόσεως 
τοῖς 
ἐφεστῶσι 
πειρώμενον 
διαλέγεσθαι 
βάλλει 
τις 
τῶν 
σφενδονητῶν 
κατὰ 
τὸν 
δεξιὸν 
ἀγκῶνα 
λίθῳ. 
καὶ 
ὁ 
μὲν 
ὑπὸ 
τῶν 
οἰκείων 
θᾶττον 
περιεσχέθη, 
Ῥωμαίους 
δὲ 
ἐπήγειρεν 
εἰς 
τὴν 
πολιορκίαν 
ὀργή 
τε 
περὶ 
τοῦ 
βασιλέως 
καὶ 
περὶ 
σφῶν 
αὐτῶν 
δέος· 
οὐ 
γὰρ 
ἀπολείψειν 
ὠμότητος 
ὑπερβολὴν 
κατʼ 
ἀλλοφύλων 
καὶ 
πολεμίων 
τοὺς 
πρὸς 
ὁμόφυλον 
καὶ 
τῶν 
συμφερόντων 
αὐτοῖς 
σύμβουλον 
οὕτως 
ἀγριωθέντας. 
Συντελεσθέντων 
οὖν 
τῶν 
χωμάτων 
θᾶττον 
πλήθει 
χειρῶν 
καὶ 
τῶν 
πραττομένων 
ἔθει 
προσῆγον 
τὰς 
μηχανάς. 
οἱ 
δὲ 
περὶ 
τὸν 
Χάρητα 
καὶ 
Ἰώσηπον, 
οὗτοι 
γὰρ 
ἦσαν 
τῶν 
κατὰ 
τὴν 
πόλιν 
δυνατώτατοι, 
καίπερ 
καταπεπληγότας 
τοὺς 
ὁπλίτας 
τάττουσιν, 
ἐπειδὴ 
μέχρι 
πολλοῦ 
πρὸς 
τὴν 
πολιορκίαν 
ἀνθέξειν 
οὐχ 
ὑπελάμβανον 
ὕδατι 
καὶ 
τοῖς 
ἄλλοις 
ἐπιτηδείοις 
μὴ 
διαρκούμενοι. 
παρακροτήσαντες 
δʼ 
ὅμως 
ἐξήγαγον 
ἐπὶ 
τὸ 
τεῖχος, 
καὶ 
πρὸς 
ὀλίγον 
μὲν 
ἀπημύναντο 
τοὺς 
προσάγοντας 
τὰς 
μηχανάς, 
βαλλόμενοι 
δὲ 
τοῖς 
καταπελτικοῖς 
καὶ 
τοῖς 
πετροβόλοις 
ἀνεχώρουν 
εἰς 
τὴν 
πόλιν. 
καὶ 
προσάγοντες 
οἱ 
Ῥωμαῖοι 
τριχόθεν 
τοὺς 
κριοὺς 
διασείουσι 
μὲν 
τὸ 
τεῖχος, 
ὑπὲρ 
δὲ 
τῶν 
ἐρειφθέντων 
εἰσχεόμενοι 
μετὰ 
πολλοῦ 
σαλπίγγων 
ἤχου 
καὶ 
κτύπου 
τῶν 
ὅπλων 
αὐτοί 
τʼ 
ἐπαλαλάζοντες 
συνερρήγνυντο 
τοῖς 
κατὰ 
τὴν 
πόλιν. 
οἱ 
δὲ 
τέως 
μὲν 
κατὰ 
τὰς 
πρώτας 
εἰσόδους 
ἐνιστάμενοι 
προσωτέρω 
χωρεῖν 
ἐκώλυον 
καὶ 
καρτερῶς 
τοὺς 
Ῥωμαίους 
ἀνεῖργον· 
βιαζόμενοι 
δὲ 
ὑπὸ 
πολλῶν 
καὶ 
πάντοθεν 
τρέπονται 
πρὸς 
τὰ 
ὑψηλὰ 
τῆς 
πόλεως 
καὶ 
προσκειμένοις 
τοῖς 
πολεμίοις 
ἐξ 
ὑποστροφῆς 
ἐπιπεσόντες 
συνώθουν 
εἰς 
τὸ 
κάταντες 
καὶ 
 τῇ 
στενότητι 
καὶ 
δυσχωρίᾳ 
θλιβομένους 
ἀνῄρουν. 
οἱ 
δὲ 
μήτε 
τοὺς 
κατὰ 
κορυφὴν 
ἀμύνασθαι 
δυνάμενοι 
μήτε 
διεκπαίειν 
τῶν 
σφετέρων 
πρόσω 
βιαζομένων 
ἐπὶ 
τὰς 
οἰκίας 
τῶν 
πολεμίων, 
πρόσγειοι 
γὰρ 
ἦσαν, 
ἀνέφευγον. 
αἱ 
δὲ 
ταχέως 
κατηρείποντο 
πληρούμεναι 
καὶ 
τὸ 
βάρος 
μὴ 
στέγουσαι, 
κατέσειε 
δὲ 
πολλὰς 
μία 
τῶν 
ὑπʼ 
αὐτῆς 
πεσοῦσα 
καὶ 
πάλιν 
ἐκεῖναι 
τὰς 
ὑπʼ 
αὐτάς. 
τοῦτο 
πλείστους 
διέφθειρε 
τῶν 
Ῥωμαίων· 
ὑπὸ 
γὰρ 
ἀμηχανίας 
καίτοι 
συνιζανούσας 
ὁρῶντες 
ἐπεπήδων 
ταῖς 
στέγαις, 
καὶ 
πολλοὶ 
μὲν 
κατεχώννυντο 
τοῖς 
ἐρειπίοις, 
πολλοὶ 
δʼ 
ὑποφεύγοντες 
μέρη 
τοῦ 
σώματος 
κατελαμβάνοντο, 
πλείστους 
δὲ 
ὁ 
κονιορτὸς 
ἄγχων 
ἀνῄρει. 
συνεργίαν 
θεοῦ 
τοῦτο 
Γαμαλεῖς 
ὑπελάμβανον 
καὶ 
τῆς 
κατὰ 
σφᾶς 
ἀμελοῦντες 
βλάβης 
ἐπέκειντο, 
πρός 
τε 
τὰ 
στέγη 
τοὺς 
πολεμίους 
ἀνωθοῦντες 
καί 
τοι 
κατολισθάνοντας 
ἐν 
ὀξέσι 
τοῖς 
στενωποῖς 
καὶ 
ἀεὶ 
τοὺς 
πίπτοντας 
ὕπερθεν 
βάλλοντες 
ἔκτεινον. 
καὶ 
τὰ 
μὲν 
ἐρείπια 
χερμάδων 
πλέα 
ἦν 
αὐτοῖς, 
σίδηρον 
δὲ 
παρεῖχον 
οἱ 
τῶν 
πολεμίων 
νεκροί· 
παρασπῶντες 
γὰρ 
τὰ 
τῶν 
πεσόντων 
ξίφη 
κατὰ 
τῶν 
δυσθανατούντων 
ἐχρῶντο. 
πολλοὶ 
δʼ 
ἀπὸ 
πιπτόντων 
ἤδη 
τῶν 
δωμάτων 
σφᾶς 
αὐτοὺς 
βάλλοντες 
ἔθνησκον. 
ἦν 
δʼ 
οὐδὲ 
τραπέντων 
ἡ 
φυγὴ 
ῥᾴδιος· 
κατὰ 
γὰρ 
ἄγνοιαν 
τῶν 
ὁδῶν 
καὶ 
παχύτητα 
τοῦ 
κονιορτοῦ 
μηδὲ 
ἀλλήλους 
ἐπιγινώσκοντες 
ἀνειλοῦντο 
καὶ 
περὶ 
σφᾶς 
ἔπιπτον. 
Οἱ 
μὲν 
οὖν 
μόλις 
εὑρίσκοντες 
τὰς 
ἐξόδους 
ἀνεχώρησαν 
ἐκ 
τῆς 
πόλεως· 
Οὐεσπασιανὸς 
δʼ 
ἀεὶ 
προσμένων 
τοῖς 
πονουμένοις, 
δεινὸν 
γάρ 
τι 
πάθος 
αὐτὸν 
εἰσῄει 
κατερειπομένην 
ὁρῶντα 
περὶ 
τῷ 
στρατῷ 
τὴν 
πόλιν, 
ἐν 
λήθῃ 
τοῦ 
κατʼ 
αὐτὸν 
ἀσφαλοῦς 
γενόμενος 
λανθάνει 
κατὰ 
μικρὸν 
ἀνωτάτω 
τῆς 
πόλεως 
προελθών, 
ἔνθα 
μέσοις 
ἐγκαταλείπεται 
τοῖς 
κινδύνοις 
μετʼ 
ὀλίγων 
παντελῶς· 
οὐδὲ 
γὰρ 
ὁ 
παῖς 
αὐτῷ 
Τίτος 
τότε 
συμπαρῆν 
τηνικαῦτα 
πρὸς 
Μουκιανὸν 
εἰς 
Συρίαν 
ἀπεσταλμένος. 
τραπῆναι 
μὲν 
οὖν 
οὔτε 
ἀσφαλὲς 
οὔτε 
πρέπον 
ἡγήσατο, 
μνησθεὶς 
δὲ 
τῶν 
ἀπὸ 
νεότητος 
αὐτῷ 
πεπονημένων 
καὶ 
τῆς 
ἰδίας 
ἀρετῆς, 
ὥσπερ 
ἔνθους 
γενόμενος, 
συνασπίζει 
μὲν 
τοὺς 
ἅμʼ 
αὐτῷ 
τά 
τε 
σώματα 
καὶ 
τὰς 
πανοπλίας, 
ὑφίσταται 
δὲ 
κατὰ 
κορυφὴν 
ἐπιρρέοντα 
τὸν 
πόλεμον 
καὶ 
οὔτε 
ἀνδρῶν 
πλῆθος 
οὔτε 
βελῶν 
ὑποπτήξας 
ἐπέμενε, 
μέχρι 
δαιμόνιον 
τὸ 
παράστημα 
τῆς 
ψυχῆς 
συννοήσαντες 
οἱ 
πολέμιοι 
ταῖς 
ὁρμαῖς 
ἐνέδοσαν. 
ἀτονώτερον 
δὲ 
προσκειμένων 
αὐτὸς 
ὑπὸ 
πόδα 
ἀνεχώρει 
νῶτα 
μὴ 
δεικνὺς 
ἕως 
ἔξω 
τοῦ 
τείχους 
ἐγένετο. 
πλεῖστοι 
μὲν 
οὖν 
Ῥωμαίων 
κατὰ 
ταύτην 
ἔπεσον 
τὴν 
μάχην, 
ἐν 
οἷς 
ὁ 
δεκαδάρχης 
Αἰβούτιος, 
ἀνὴρ 
οὐ 
μόνον 
ἐφʼ 
ἧς 
ἔπεσε 
παρατάξεως, 
ἀλλὰ 
πανταχοῦ 
καὶ 
πρότερον 
γενναιότατος 
φανεὶς 
καὶ 
πλεῖστα 
κακὰ 
Ἰουδαίους 
ἐργασάμενος. 
ἑκατοντάρχης 
δέ 
τις, 
Γάλλος 
ὀνόματι, 
μετὰ 
στρατιωτῶν 
δέκα 
περισχεθεὶς 
ἐν 
τῇ 
ταραχῇ 
κατέδυ 
μὲν 
εἴς 
τινος 
οἰκίαν, 
τῶν 
δʼ 
ἐν 
αὐτῇ 
διαλαλούντων 
παρὰ 
δεῖπνον 
ὅσα 
κατὰ 
τῶν 
Ῥωμαίων 
ἢ 
περὶ 
σφῶν 
ὁ 
δῆμος 
ἐβουλεύετο 
κατακροασάμενος, 
ἦν 
δὲ 
αὐτός 
τε 
καὶ 
οἱ 
σὺν 
αὐτῷ 
Σύροι, 
νύκτωρ 
 ἐπανίσταται 
καὶ 
πάντας 
ἀποσφάξας 
μετὰ 
τῶν 
στρατιωτῶν 
εἰς 
τοὺς 
Ῥωμαίους 
διασώζεται. 
Οὐεσπασιανὸς 
δʼ 
ἀθυμοῦσαν 
τὴν 
στρατιὰν 
ἀνοίᾳ 
πταισμάτων 
καὶ 
διότι 
τέως 
οὐδαμοῦ 
τηλικαύτῃ 
συμφορᾷ 
κέχρηντο, 
τό 
γε 
μὴν 
πλέον 
αἰδουμένους 
ἐπὶ 
τῷ 
τὸν 
στρατηγὸν 
μόνον 
τοῖς 
κινδύνοις 
ἐγκαταλιπεῖν 
παρεμυθεῖτο, 
περὶ 
μὲν 
τοῦ 
καθʼ 
αὑτὸν 
ὑποστελλόμενος, 
ὡς 
μηδὲ 
τὴν 
ἀρχὴν 
μέμφεσθαι 
δοκοίη, 
δεῖν 
δὲ 
τὰ 
κοινὰ 
λέγων 
ἀνδρείως 
φέρειν 
τὴν 
τοῦ 
πολέμου 
φύσιν 
ἐννοοῦντας, 
ὡς 
οὐδαμοῦ 
τὸ 
νικᾶν 
ἀναιμωτὶ 
περιγίνεται, 
δαπανᾷ 
δʼ 
ἡ 
τύχη 
τι 
καὶ 
παρίσταται. 
τοσαύτας 
μέντοι 
μυριάδας 
Ἰουδαίων 
ἀνελόντας 
αὐτοὺς 
ὀλίγην 
τῷ 
δαίμονι 
δεδωκέναι 
συμβολήν. 
εἶναι 
δʼ 
ὥσπερ 
ἀπειροκάλων 
τὸ 
λίαν 
ἐπαίρεσθαι 
ταῖς 
εὐπραγίαις, 
οὕτως 
ἀνάνδρων 
τὸ 
καταπτήσσειν 
ἐν 
τοῖς 
πταίσμασιν· 
ὀξεῖα 
γὰρ 
ἐν 
ἀμφοτέροις 
ἡ 
μεταβολή, 
κἀκεῖνος 
ἄριστος 
ὁ 
κἀν 

τοῖς 
εὐτυχήμασιν 
νήφων, 
ἵνα 
μένῃ 
καὶ 
διʼ 
εὐθυμίας 
ἀναπαλαίων 
τὰ 
σφάλματα. 
τὰ 
μέντοι 
συμβεβηκότα 
νῦν 
οὔτε 
μαλακισθέντων 
ὑμῶν 
οὔτε 
παρὰ 
τὴν 
τῶν 
Ἰουδαίων 
ἀρετὴν 
γέγονεν, 
ἀλλὰ 
κἀκείνοις 
τοῦ 
πλεονεκτῆσαι 
καὶ 
τοῦ 
διαμαρτεῖν 
ἡμῖν 
αἴτιον 
ἡ 
δυσχωρία. 
καθʼ 
ἣν 
ἄν 
τις 
ὑμῶν 
μέμψαιτο 
τῆς 
ὁρμῆς 
τὸ 
ἀταμίευτον· 
ἀναφυγόντων 
γὰρ 
ἐπὶ 
τὰ 
ὑψηλὰ 
τῶν 
πολεμίων 
αὑτοὺς 
ὑποστέλλειν 
ἐχρῆν, 
καὶ 
μὴ 
κατὰ 
κορυφὴν 
ἱσταμένοις 
τοῖς 
κινδύνοις 
ἕπεσθαι, 
κρατοῦντας 
δὲ 
τῆς 
κάτω 
πόλεως 
κατʼ 
ὀλίγον 
προκαλεῖσθαι 
τοὺς 
ἀναφεύγοντας 
εἰς 
ἀσφαλῆ 
καὶ 
ἑδραίαν 
μάχην. 
νυνὶ 
δὲ 
ἀκρατῶς 
ἐπὶ 
τὴν 
νίκην 
ἐπειγόμενοι 
τῆς 
ἀσφαλείας 
ἠμελήσατε. 
τὸ 
δʼ 
ἀπερίσκεπτον 
ἐν 
πολέμῳ 
καὶ 
τῆς 
ὁρμῆς 
μανιῶδες 
οὐ 
πρὸς 
Ῥωμαίων, 
οἳ 
πάντα 
ἐμπειρίᾳ 
καὶ 
τάξει 
κατορθοῦμεν, 
ἀλλὰ 
βαρβαρικόν, 
καὶ 
ᾧ 
μάλιστα 
Ἰουδαῖοι 
κρατοῦνται. 
χρὴ 
τοίνυν 
ἐπὶ 
τὴν 
αὑτῶν 
ἀρετὴν 
ἀναδραμεῖν 
καὶ 
θυμοῦσθαι 
μᾶλλον 
ἢ 
προσαθυμεῖν 
τῷ 
παρʼ 
ἀξίαν 
πταίσματι. 
τὴν 
δʼ 
ἀρίστην 
ἕκαστος 
ἐκ 
τῆς 
ἰδίας 
χειρὸς 
ἐπιζητείτω 
παραμυθίαν· 
οὕτω 
γὰρ 
τοῖς 
τε 
ἀπολωλόσι 
τιμωρήσεσθε 
καὶ 
τοὺς 
ἀνελόντας 
ἀμυνεῖσθε. 
πειράσομαι 
δʼ 
ἐγώ, 
καθάπερ 
νῦν, 
ἐπὶ 
πάσης 
μάχης 
προάγειν 
τε 
ὑμῶν 
εἰς 
τοὺς 
πολεμίους 
καὶ 
τελευταῖος 
ἀποχωρεῖν.” 
Ὁ 
μὲν 
οὖν 
τοιαῦτα 
λέγων 
τὴν 
στρατιὰν 
ἀνελάμβανεν, 
τοῖς 
δὲ 
Γαμαλεῦσιν 
πρὸς 
ὀλίγον 
μὲν 
θαρρῆσαι 
τῷ 
κατορθώματι 
παρέστη 
παραλόγως 
τε 
συμβάντι 
καὶ 
μεγάλως, 
λογιζόμενοι 
δʼ 
ὕστερον 
ἀφῃρῆσθαι 
σφᾶς 
αὐτοὺς 
καὶ 
δεξιᾶς 
ἐλπίδας 
τό 
τε 
μὴ 
δύνασθαι 
διαφεύγειν 
ἐννοοῦντες, 
ἤδη 
γὰρ 
ἐπέλιπε 
τὰ 
ἐπιτήδεια, 
δεινῶς 
ἠθύμουν 
καὶ 
ταῖς 
ψυχαῖς 
ἀναπεπτώκεσαν. 
οὐ 
μὴν 
εἰς 
τὸ 
δυνατὸν 
ἠμέλουν 
σωτηρίας, 
ἀλλὰ 
καὶ 
τὰ 
παραρρηχθέντα 
τοῦ 
τείχους 
οἱ 
γενναιότατοι 
καὶ 
τὰ 
μένοντα 
περισχόντες 
ἐφύλασσον 
οἱ 
λοιποί. 
τῶν 
δὲ 
Ῥωμαίων 
ἐπιρρωννύντων 
τὰ 
χώματα 
καὶ 
πάλιν 
πειρωμένων 
προσβολῆς 
οἱ 
πολλοὶ 
διεδίδρασκον 
ἐκ 
τῆς 
πόλεως 
κατά 
τε 
δυσβάτων 
φαράγγων, 
ᾗπερ 
οὐκ 
ἔκειντο 
φυλακαί, 
καὶ 
διὰ 
τῶν 
ὑπονόμων. 
ὅσοι 
γε 
μὴν 
δέει 
 τοῦ 
ληφθῆναι 
παρέμενον, 
[ἐν] 
ἐνδείᾳ 
διεφθείροντο· 
πανταχόθεν 
γὰρ 
τροφὴ 
τοῖς 
μάχεσθαι 
δυναμένοις 
συνηθροίζετο. 
Καὶ 
οἱ 
μὲν 
ἐν 
τοιούτοις 
πάθεσι 
διεκαρτέρουν, 
Οὐεσπασιανὸς 
δὲ 
πάρεργον 
ἐποιεῖτο 
τῆς 
πολιορκίας 
τοὺς 
τὸ 
Ἰταβύριον 
κατειληφότας 
ὄρος, 
ὅ 
ἐστι 
τοῦ 
μεγάλου 
πεδίου 
καὶ 
Σκυθοπόλεως 
μέσον· 
οὗ 
τὸ 
μὲν 
ὕψος 
ἐπὶ 
τριάκοντα 
σταδίους 
ἀνίσχει, 
μόλις 
προσβατὸν 
κατὰ 
τὸ 
προσάρκτιον 
κλίμα, 
πεδίον 
δʼ 
ἐστὶν 
ἡ 
κορυφὴ 
σταδίων 
ἓξ 
καὶ 
εἴκοσι, 
πᾶν 
τετειχισμένον. 
ἤγειρε 
δὲ 
τοσοῦτον 
ὄντα 
τὸν 
περίβολον 
ὁ 
Ἰώσηπος 
ἐν 
τεσσαράκοντα 
ἡμέραις 
τῇ 
τε 
ἄλλῃ 
χορηγούμενος 
ὕλῃ 
κάτωθεν 
καὶ 
ὕδατι· 
καὶ 
γὰρ 
τοῖς 
ἐποίκοις 
μόνον 
ἦν 
ὄμβριον. 
πολλοῦ 
οὖν 
πλήθους 
ἐπὶ 
τοῦτο 
συνειλεγμένου 
Οὐεσπασιανὸς 
Πλάκιδον 
σὺν 
ἱππεῦσιν 
ἑξακοσίοις 
πέμπει. 
τούτῳ 
τὸ 
μὲν 
προσβαίνειν 
ἀμήχανον 
ἦν, 
ἐλπίδι 
δὲ 
δεξιῶν 
καὶ 
παρακλήσεως 
πρὸς 
εἰρήνην 
τοὺς 
πολλοὺς 
προεκαλεῖτο. 
κατῄεσαν 
δὲ 
ἀντεπιβουλεύοντες· 
ὅ 
τε 
γὰρ 
Πλάκιδος 
ὡμίλει 
πρᾳότερον 
σπουδάζων 
αὐτοὺς 
ἐν 
τῷ 
πεδίῳ 
λαβεῖν, 
κἀκεῖνοι 
κατῄεσαν 
ὡς 
πειθόμενοι 
δῆθεν, 
ἵνα 
ἀφυλάκτῳ 
προσπέσωσιν. 
ἐνίκα 
μέντοι 
τὸ 
Πλακίδου 
πανοῦργον· 
ἀρξαμένων 
γὰρ 
τῶν 
Ἰουδαίων 
μάχης 
φυγὴν 
ὑπεκρίνετο 
καὶ 
διώκοντας 
ἑλκύσας 
ἐπὶ 
πολὺ 
τοῦ 
πεδίου 
τοὺς 
ἱππεῖς 
ἐπιστρέφει, 
τρεψάμενος 
δὲ 
πλείστους 
μὲν 
αὐτῶν 
ἀναιρεῖ, 
τὸ 
δὲ 
λοιπὸν 
πλῆθος 
ὑποτεμόμενος 
εἴργει 
τῆς 
ἀνόδου. 
καὶ 
οἱ 
μὲν 
τὸ 
Ἰταβύριον 
καταλιπόντες 
ἐπὶ 
Ἱεροσολύμων 
ἔφευγον, 
οἱ 
δὲ 
ἐπιχώριοι 
πίστεις 
λαβόντες, 
ἐπιλελοίπει 
δʼ 
αὐτοὺς 
ὕδωρ, 
τό 
τε 
ὄρος 
καὶ 
σφᾶς 
αὐτοὺς 
Πλακίδῳ 
παρέδοσαν. 
Τῶν 
δʼ 
ἐπὶ 
τῆς 
Γαμάλας 
οἱ 
παραβολώτεροι 
μὲν 
φεύγοντες 
διελάνθανον, 
οἱ 
δʼ 
ἀσθενεῖς 
διεφθείροντο 
λιμῷ· 
τὸ 
μάχιμον 
δʼ 
ἀντεῖχεν 
τῇ 
πολιορκίᾳ, 
μέχρι 
δευτέρᾳ 
καὶ 
εἰκάδι 
μηνὸς 
Ὑπερβερεταίου 
τρεῖς 
τῶν 
ἀπὸ 
τοῦ 
πέμπτου 
καὶ 
δεκάτου 
τάγματος 
στρατιῶται 
περὶ 
τὴν 
ἑωθινὴν 
φυλακὴν 
ὑποδύντες 
τὸν 
προύχοντα 
κατὰ 
τούτους 
πύργον 
ὑπορύσσουσιν 
ἡσυχῆ. 
τοῖς 
δʼ 
ὑπὲρ 
αὐτοῦ 
φύλαξιν 
οὔτε 
προσιόντων 
αἴσθησις, 
νὺξ 
γὰρ 
ἦν, 
οὔτε 
προσελθόντων 
ἐγένετο. 
οἱ 
δὲ 
στρατιῶται 
φειδόμενοι 
τοῦ 
ψόφου 
καὶ 
πέντε 
τοὺς 
κραταιοτάτους 
ἐκκυλίσαντες 
λίθους 
ὑποπηδῶσι. 
κατηρείπετο 
δὲ 
ὁ 
πύργος 
ἐξαίφνης 
μετὰ 
μεγίστου 
ψόφου, 
καὶ 
συγκατακρημνίζονται 
μὲν 
οἱ 
φύλακες 
αὐτῷ, 
θορυβηθέντες 
δὲ 
οἱ 
κατὰ 
τὰς 
ἄλλας 
φυλακὰς 
ἔφευγον· 
καὶ 
πολλοὺς 
διεκπαίειν 
τολμῶντας 
οἱ 
Ῥωμαῖοι 
διέφθειραν, 
ἐν 
οἷς 
καὶ 
Ἰώσηπόν 
τις 
ὑπὲρ 
τὸ 
παρερρηγμένον 
τοῦ 
τείχους 
ἐκδιδράσκοντα 
βαλὼν 
ἀναιρεῖ. 
τῶν 
δʼ 
ἀνὰ 
τὴν 
πόλιν 
διασεισθέντων 
ὑπὸ 
τοῦ 
ψόφου 
διαδρομή 
τε 
ἦν 
καὶ 
πτόα 
πολλὴ 
καθάπερ 
εἰσπεπαικότων 
πάντων 
τῶν 
πολεμίων. 
ἔνθα 
καὶ 
Χάρης 
κατακείμενος 
καὶ 
νοσηλευόμενος 
ἐκλείπει 
πολλοῦ 
δέους 
συνεργήσαντος 
εἰς 
θάνατον 
τῇ 
νόσῳ. 
Ῥωμαῖοί 
γε 
μὴν 
μεμνημένοι 
τοῦ 
προτέρου 
πταίσματος 
οὐκ 
εἰσέβαλλον 
ἕως 
τρίτῃ 
καὶ 
εἰκάδι 
τοῦ 
προειρημένου 
μηνός. 
Τίτος 
δέ, 
ἤδη 
γὰρ 
παρῆν, 
ὀργῇ 
τῆς 
πληγῆς 
ἣν 
παρʼ 
αὐτὸν 
ἐπλήγησαν 
ἀπόντα 
Ῥωμαῖοι, 
τῶν 
ἱππέων 
ἐπιλέξας 
διακοσίους, 
πρὸς 
οἷς 
πεζοὺς , 
εἰσέρχεται 
τὴν 
πόλιν 
ἡσυχῆ. 
καὶ 
παρελθόντος 
οἱ 
μὲν 
φύλακες 
αἰσθόμενοι 
μετὰ 
βοῆς 
ἐχώρουν 
ἐπὶ 
τὰ 
ὅπλα, 
δήλης 
δὲ 
τῆς 
εἰσβολῆς 
ταχέως 
καὶ 
τοῖς 
εἴσω 
γενομένης, 
οἱ 
μὲν 
ἁρπάζοντες 
τὰ 
τέκνα 
καὶ 
γυναῖκας 
ἐπισυρόμενοι 
πρὸς 
τὴν 
ἄκραν 
ἀνέφευγον 
μετὰ 
κωκυτοῦ 
καὶ 
βοῆς, 
οἱ 
δὲ 
τὸν 
Τίτον 
ὑπαντιάζοντες 
ἀδιαλείπτως 
ἔπιπτον· 
ὅσοι 
δὲ 
ἀπεκωλύθησαν 
ἐπὶ 
τὴν 
κορυφὴν 
ἀναδραμεῖν 
ὑπʼ 
ἀμηχανίας 
εἰς 
τὰς 
τῶν 
Ῥωμαίων 
φρουρὰς 
ἐξέπιπτον. 
ἄπειρος 
δʼ 
ἦν 
πανταχοῦ 
φονευομένων 
ὁ 
στόνος, 
καὶ 
τὸ 
αἷμα 
πᾶσαν 
ἐπέκλυζε 
τὴν 
πόλιν 
κατὰ 
πρανοῦς 
χεόμενον. 
πρὸς 
δὲ 
τοὺς 
ἀναφεύγοντας 
εἰς 
τὴν 
ἄκραν 
ἐπεβοήθει 
Οὐεσπασιανὸς 
πᾶσαν 
εἰσαγαγὼν 
τὴν 
δύναμιν. 
ἦν 
δʼ 
ἥ 
τε 
κορυφὴ 
πάντοθεν 
πετρώδης 
καὶ 
δύσβατος, 
εἰς 
ἄπειρον 
ὕψος 
ἐπηρμένη, 
καὶ 
πανταχόθεν † 
τοῦ 
βάθους 
κατέγεμεν 
περιειλημμένη 
κρημνοῖς 
κατέτεμνόν 
τε. 
ἐνταῦθα 
τοὺς 
προσβαίνοντας 
οἱ 
Ἰουδαῖοι 
τοῖς 
τε 
ἄλλοις 
βέλεσι 
καὶ 
πέτρας 
κατακυλινδοῦντες 
ἐκάκουν· 
αὐτοὶ 
δὲ 
διʼ 
ὕψος 
ἦσαν 
δυσέφικτοι 
βέλει. 
γίνεται 
δὲ 
πρὸς 
ἀπώλειαν 
αὐτῶν 
ἄντικρυς 
θύελλα 
δαιμόνιος, 
ἣ 
τὰ 
μὲν 
Ῥωμαίων 
ἔφερεν 
εἰς 
αὐτοὺς 
βέλη, 
τὰ 
δὲ 
αὐτῶν 
ἀνέστρεφεν 
καὶ 
πλάγια 
παρέσυρεν. 
οὔτε 
δὲ 
τοῖς 
ὑποκρήμνοις 
ἐφίστασθαι 
διὰ 
τὴν 
βίαν 
ἐδύναντο 
τοῦ 
πνεύματος 
μηδὲν 
ἑδραῖον 
ἔχοντες, 
οὔτε 
τοὺς 
προσβαίνοντας 
 καθορᾶν. 
ἐπαναβαίνουσι 
δὲ 
Ῥωμαῖοι, 
καὶ 
περισχόντες 
οὓς 
μὲν 
ἀμυνομένους 
ἔφθανον, 
οὓς 
δὲ 
χεῖρας 
προΐσχοντας· 
ἐτόνου 
δὲ 
τὸν 
θυμὸν 
αὐτοῖς 
ἐπὶ 
πάντας 
ἡ 
μνήμη 
τῶν 
ἐπὶ 
τῆς 
πρώτης 
εἰσβολῆς 
ἀπολωλότων. 
ἀπογινώσκοντες 
δὲ 
τὴν 
σωτηρίαν 
πανταχόθεν 
οἱ 
πολλοὶ 
περισχόμενοι 
τέκνα 
καὶ 
γυναῖκας 
αὑτούς 
τε 
κατεκρήμνιζον 
εἰς 
τὴν 
φάραγγα· 
βαθυτάτη 
δʼ 
αὕτη 
κατὰ 
τὴν 
ἄκραν 
ὑπορώρυκτο. 
συνέβη 
δὲ 
τὴν 
Ῥωμαίων 
ὀργὴν 
τῆς 
εἰς 
ἑαυτοὺς 
ἀπονοίας 
τῶν 
ἁλόντων 
πρᾳοτέραν 
φανῆναι· 
τετρακισχίλιοι 
μέν 
γε 
ὑπὸ 
τούτων 
ἐσφάγησαν, 
οἱ 
δὲ 
ῥίψαντες 
ἑαυτοὺς 
ὑπὲρ 
πεντακισχιλίους 
εὑρέθησαν. 
διεσώθη 
δὲ 
πλὴν 
δύο 
γυναικῶν 
οὐδείς· 
τῆς 
Φιλίππου 
δὲ 
ἦσαν 
ἀδελφῆς 
θυγατέρες 
αὗται, 
αὐτὸς 
δὲ 
ὁ 
Φίλιππος 
Ἰακίμου 
τινὸς 
ἀνδρὸς 
ἐπισήμου, 
τετραρχήσαντος 
Ἀγρίππᾳ 
τῷ 
βασιλεῖ. 
διεσώθησαν 
δὲ 
τὰς 
παρὰ 
τὴν 
ἅλωσιν 
ὀργὰς 
Ῥωμαίων 
λαθοῦσαι· 
τότε 
γὰρ 
οὐδὲ 
νηπίων 
ἐφείδοντο, 
πολλὰ 
δʼ 
ἑκάστοτε 
ἁρπάζοντες 
ἐσφενδόνων 
ἀπὸ 
τῆς 
ἄκρας. 
Γάμαλα 
μὲν 
οὕτως 
ἑάλω 
τρίτῃ 
καὶ 
εἰκάδι 
μηνὸς 
Ὑπερβερεταίου 
τῆς 
ἀποστάσεως 
ἀρξαμένης 
Γορπιαίου 
μηνὸς 
τετάρτῃ 
καὶ 
εἰκάδι. 
Μόνη 
δὲ 
Γίσχαλα 
πολίχνη 
τῆς 
Γαλιλαίας 
ἀχείρωτος 
κατελείπετο, 
τοῦ 
μὲν 
πλήθους 
εἰρηνικὰ 
φρονοῦντος, 
καὶ 
γὰρ 
ἦσαν 
τὸ 
πλέον 
γεωργοὶ 
καὶ 
ταῖς 
ἀπὸ 
τῶν 
καρπῶν 
ἐλπίσιν 
ἀεὶ 
προσανέχοντες, 
παρεισεφθαρμένου 
δʼ 
αὐτοῖς 
οὐκ 
ὀλίγου 
λῃστρικοῦ 
τάγματος, 
ᾧ 
τινες 
καὶ 
τοῦ 
πολιτικοῦ 
συνενόσουν. 
ἐνῆγε 
δὲ 
τούτους 
εἰς 
τὴν 
ἀπόστασιν 
καὶ 
συνεκρότει 
Ληΐου 
τινὸς 
υἱὸς 
Ἰωάννης, 
γόης 
ἀνὴρ 
καὶ 
ποικιλώτατος 
τὸ 
ἦθος, 
πρόχειρος 
μὲν 
ἐλπίσαι 
μεγάλα, 
δεινὸς 
δὲ 
τῶν 
ἐλπισθέντων 
περιγενέσθαι 
παντί 
τε 
ὢν 
δῆλος 
ἀγαπᾶν 
τὸν 
πόλεμον 
εἰς 
δυναστείας 
ἐπίθεσιν. 
ὑπὸ 
τούτῳ 
τὸ 
στασιῶδες 
ἐν 
τοῖς 
Γισχάλοις 
ἐτέτακτο, 
διʼ 
οὓς 
τυχὸν 
καὶ 
πρεσβευσάμενον 
περὶ 
παραδόσεως 
τὸ 
δημοτικὸν 
ἐν 
πολέμου 
μοίρᾳ 
τὴν 
Ῥωμαίων 
ἔφοδον 
ἐξεδέχετο. 
Οὐεσπασιανὸς 
δὲ 
ἐπὶ 
μὲν 
τούτους 
Τίτον 
ἐκπέμπει 
σὺν 
χιλίοις 
ἱππεῦσιν, 
τὸ 
δέκατον 
δὲ 
τάγμα 
ἀπαίρει 
εἰς 
Σκυθόπολιν. 
αὐτὸς 
δὲ 
σὺν 
δυσὶ 
τοῖς 
λοιποῖς 
ἐπανῆλθεν 
εἰς 
Καισάρειαν, 
τοῦ 
τε 
συνεχοῦς 
καμάτου 
διδοὺς 
ἀνάπαυσιν 
αὐτοῖς 
καὶ 
διʼ 
εὐθηνίαν 
τῶν 
πόλεων 
τά 
τε 
σώματα 
καὶ 
τὸ 
πρόθυμον 
ὑποθρέψειν 
οἰόμενος 
ἐπὶ 
τοὺς 
μέλλοντας 
ἀγῶνας· 
οὐ 
γὰρ 
ὀλίγον 
αὐτῷ 
πόνον 
ἑώρα 
περὶ 
τοῖς 
Ἱεροσολύμοις 
λειπόμενον, 
ἅτε 
δὴ 
βασιλείου 
μὲν 
οὔσης 
τῆς 
πόλεως 
καὶ 
προανεχούσης 
ὅλου 
τοῦ 
ἔθνους, 
συρρεόντων 
δὲ 
εἰς 
αὐτὴν 
τῶν 
ἐκ 
τοῦ 
πολέμου 
διαδιδρασκόντων. 
τό 
γε 
μὴν 
φύσει 
τε 
ὀχυρὸν 
αὐτῆς 
καὶ 
διὰ 
κατασκευὴν 
τειχῶν 
ἀγωνίαν 
οὐ 
τὴν 
τυχοῦσαν 
ἐνεποίει· 
τὰ 
δὲ 
φρονήματα 
τῶν 
ἀνδρῶν 
καὶ 
τὰς 
τόλμας 
δυσμεταχειρίστους 
καὶ 
δίχα 
τειχῶν 
ὑπελάμβανεν. 
διὸ 
δὴ 
τοὺς 
στρατιώτας 
καθάπερ 
ἀθλητὰς 
προήσκει 
τῶν 
ἀγώνων. 
Τίτῳ 
δὲ 
προσιππασαμένῳ 
τοῖς 
Γισχάλοις 
εὐπετὲς 
μὲν 
ἦν 
ἐξ 
ἐφόδου 
τὴν 
πόλιν 
ἑλεῖν, 
εἰδὼς 
δέ, 
εἰ 
βίᾳ 
ληφθείη, 
διαφθαρησόμενον 
ὑπὸ 
τῶν 
στρατιωτῶν 
ἀνέδην 
τὸ 
πλῆθος, 
ἦν 
δʼ 
αὐτῷ 
κόρος 
ἤδη 
φόνων 
καὶ 
διʼ 
οἴκτου 
τὸ 
πλέον 
ἀκρίτως 
συναπολλύμενον 
τοῖς 
 αἰτίοις, 
ἐβούλετο 
μᾶλλον 
ὁμολογίαις 
παραστήσασθαι 
τὴν 
πόλιν. 
καὶ 
δὴ 
τοῦ 
τείχους 
ἀνδρῶν 
καταγέμοντος, 
οἳ 
τὸ 
πλέον 
ἦσαν 
ἐκ 
τοῦ 
διεφθαρμένου 
τάγματος, 
θαυμάζειν 
ἔφη 
πρὸς 
αὐτούς, 
τίνι 
πεποιθότες 
πάσης 
ἑαλωκυίας 
πόλεως 
μόνοι 
τὰ 
Ῥωμαίων 
ὅπλα 
μένουσιν, 
ἑωρακότες 
μὲν 
ὀχυρωτέρας 
πολλῷ 
πόλεις 
ὑπὸ 
μίαν 
προσβολὴν 
κατεστραμμένας, 
ἐν 
ἀσφαλείᾳ 
δὲ 
τῶν 
ἰδίων 
κτημάτων 
ἀπολαύοντας 
ὅσοι 
ταῖς 
Ῥωμαίων 
δεξιαῖς 
ἐπίστευσαν, 
ἃς 
καὶ 
νῦν 
προτείνειν 
αὐτοῖς 
μηδὲν 
μνησικακῶν 
τῆς 
αὐθαδείας. 
εἶναι 
γὰρ 
συγγνωστὸν 
ἐλευθερίας 
ἐλπίδα, 
μηκέτι 
μέντοι 
τὴν 
ἐν 
τοῖς 
ἀδυνάτοις 
ἐπιμονήν· 
εἰ 
γὰρ 
οὐ 
πεισθήσονται 
λόγοις 
φιλανθρώποις 
καὶ 
δεξιαῖς 
πίστεως, 
πειράσειν 
αὐτοὺς 
ἀφειδῆ 
τὰ 
ὅπλα, 
καὶ 
ὅσον 
οὐδέπω † 
γνωσθήσεσθαι 
πιεζόμενον 
τοῖς 
Ῥωμαίων 
μηχανήμασιν 
τὸ 
τεῖχος, 
ᾧ 
πεποιθότες 
ἐπιδείκνυνται 
μόνοι 
Γαλιλαίων, 
ὅτι 
εἰσὶν 
αὐθάδεις 
αἰχμάλωτοι. 
Πρὸς 
ταῦτα 
τῶν 
μὲν 
δημοτικῶν 
οὐ 
μόνον 
οὐκ 
ἀποκρίνεσθαί 
τινι 
μετῆν, 
ἀλλʼ 
οὐδʼ 
ἐπὶ 
τὸ 
τεῖχος 
ἀναβῆναι· 
προδιείληπτο 
γὰρ 
ἅπαν 
τοῖς 
λῃστρικοῖς, 
καὶ 
φύλακες 
τῶν 
πυλῶν 
ἦσαν, 
ὡς 
μή 
τινες 
ἢ 
προέλθοιεν 
ἐπὶ 
τὰς 
σπονδὰς 
ἢ 
δέξαιντό 
τινας 
τῶν 
ἱππέων 
εἰς 
τὴν 
πόλιν· 
ὁ 
δʼ 
Ἰωάννης 
αὐτός 
τε 
ἀγαπᾶν 
ἔφη 
τὰς 
προκλήσεις 
καὶ 
τοὺς 
ἀπειθοῦντας 
ἢ 
πείσειν 
ἢ 
συναναγκάσειν· 
δεῖν 
μέντοι 
τὴν 
ἡμέραν 
αὐτὸν 
ἐκείνην, 
ἑβδομὰς 
γὰρ 
ἦν, 
χαρίσασθαι 
τῷ 
Ἰουδαίων 
νόμῳ, 
καθʼ 
ἣν 
ὥσπερ 
ὅπλα 
κινεῖν 
αὐτοῖς, 
οὕτω 
καὶ 
τὸ 
συντίθεσθαι 
περὶ 
εἰρήνης 
ἀθέμιτον. 
οὐκ 
ἀγνοεῖν 
δὲ 
οὐδὲ 
Ῥωμαίους, 
ὡς 
ἀργὴ 
πάντων 
αὐτοῖς 
ἐστιν 
ἡ 
τῆς 
ἑβδομάδος 
περίοδος, 
ἔν 
τε 
τῷ 
παραβαίνειν 
αὐτὴν 
οὐχ 
ἧττον 
ἀσεβεῖν 
τῶν 
βιασθέντων 
τὸν 
βιασάμενον. 
 φέρειν 
δʼ 
ἐκείνῳ 
μὲν 
οὐδεμίαν 
βλάβην 
τὰ 
τῆς 
ὑπερθέσεως· 
τί 
γὰρ 
ἄν 
τις 
ἐν 
νυκτὶ 
βουλεύσαιτο 
δρασμοῦ 
πλέον 
ἐξὸν 
περιστρατοπεδεύσαντα 
παραφυλάξαι; 
μέγα 
δὲ 
κέρδος 
αὐτοῖς 
τὸ 
μηδὲν 
παραβῆναι 
τῶν 
πατρίων 
ἐθῶν. 
πρέπει 
δὲ 
τῷ 
παρὰ 
προσδοκίαν 
εἰρήνην 
χαριζομένῳ 
τοῖς 
σωζομένοις 
τηρεῖν 
καὶ 
τοὺς 
νόμους.” 
τοιούτοις 
ἐσοφίζετο 
τὸν 
Τίτον, 
οὐ 
τοσοῦτον 
τῆς 
ἑβδομάδος 
στοχαζόμενος, 
ὅσον 
τῆς 
αὑτοῦ 
σωτηρίας· 
ἐδεδοίκει 
δὲ 
ἐγκαταληφθῆναι 
παραχρῆμα 
τῆς 
πόλεως 
ἁλούσης 
ἐν 
νυκτὶ 
καὶ 
φυγῇ 
τὰς 
ἐλπίδας 
ἔχων 
τοῦ 
βίου. 
θεοῦ 
δʼ 
ἦν 
ἔργον 
ἄρα 
τοῦ 
σώζοντος 
τὸν 
Ἰωάννην 
ἐπὶ 
τὸν 
τῶν 
Ἱεροσολύμων 
ὄλεθρον 
τὸ 
μὴ 
μόνον 
πεισθῆναι 
Τίτον 
τῇ 
σκήψει 
τῆς 
ὑπερθέσεως, 
ἀλλὰ 
καὶ 
τῆς 
πόλεως 
πορρωτέρω 
στρατοπεδεύσασθαι 
πρὸς 
Κυδασοῖς· 
μεσόγειος 
δέ 
ἐστι 
Τυρίων 
κώμη 
καρτερά, 
διὰ 
μίσους 
ἀεὶ 
καὶ 
πολέμου 
Γαλιλαίοις, 
ἔχουσα 
πλῆθός 
τε 
οἰκητόρων 
καὶ 
τὴν 
ὀχυρότητα 
τῆς 
πρὸς 
τὸ 
ἔθνος 
διαφορᾶς 
ἐφόδια. 
Νυκτὸς 
δʼ 
ὁ 
Ἰωάννης 
ὡς 
οὐδεμίαν 
περὶ 
τῇ 
πόλει 
Ῥωμαίων 
ἑώρα 
φυλακήν, 
τὸν 
καιρὸν 
ἁρπασάμενος 
οὐ 
μόνον 
τοὺς 
περὶ 
αὐτὸν 
ὁπλίτας 
ἀλλὰ 
καὶ 
τῶν 
ἀργοτέρων 
συχνοὺς 
ἅμα 
ταῖς 
γενεαῖς 
ἀναλαβὼν 
ἐπὶ 
Ἱεροσολύμων 
ἔφευγε. 
μέχρι 
μὲν 
οὖν 
εἴκοσι 
σταδίων 
οἷόν 
τε 
ἦν 
συνεξαγαγεῖν 
γυναικῶν 
καὶ 
παιδίων 
ὄχλον 
ἀνθρώπῳ 
κατασπερχομένῳ 
τοῖς 
ὑπὲρ 
αἰχμαλωσίας 
καὶ 
τοῦ 
ζῆν 
φόβοις, 
περαιτέρω 
δὲ 
προκόπτοντος 
ἀπελείποντο, 
καὶ 
δειναὶ 
τῶν 
ἐωμένων 
ἦσαν 
ὀλοφύρσεις· 
ὅσον 
γὰρ 
ἕκαστος 
τῶν 
οἰκείων 
ἐγίνετο 
πορρωτέρω, 
τοσοῦτον 
ἐγγὺς 
ὑπελάμβανεν 
εἶναι 
τῶν 
πολεμίων, 
παρεῖναί 
τε 
ἤδη 
τοὺς 
αἰχμαλωτισομένους 
δοκοῦντες 
ἐπτόηντο, 
καὶ 
πρὸς 
τὸν 
ἀλλήλων 
ἐκ 
τοῦ 
δρόμου 
ψόφον 
ἐπεστρέφοντο 
καθάπερ 
ἤδη 
παρόντων 
οὓς 
ἔφευγον· 
ἀνοδίαις 
τʼ 
ἐνέπιπτον 
οἱ 
πολλοί, 
καὶ 
περὶ 
τὴν 
λεωφόρον 
ἡ 
τῶν 
φθανόντων 
ἔρις 
συνέτριβεν 
τοὺς 
πολλούς. 
οἰκτρὸς 
δὲ 
γυναικῶν 
καὶ 
παιδίων 
ὄλεθρος 
ἦν, 
καί 
τινες 
πρὸς 
ἀνακλήσεις 
ἀνδρῶν 
τε 
καὶ 
συγγενῶν 
ἐθάρσησαν 
μετὰ 
κωκυτῶν 
ἱκετεύουσαι 
περιμένειν. 
ἀλλʼ 
ἐνίκα 
τὸ 
Ἰωάννου 
παρακέλευσμα 
σώζειν 
ἑαυτοὺς 
ἐμβοῶντος 
καὶ 
καταφεύγειν 
ἔνθα 
καὶ 
περὶ 
τῶν 
ἀπολειπομένων 
ἀμυνοῦνται 
Ῥωμαίους 
ἂν 
ἁρπαγῶσι. 
τὸ 
μὲν 
οὖν 
τῶν 
διαδιδρασκόντων 
πλῆθος 
ὡς 
ἕκαστος 
ἰσχύος 
εἶχεν 
ἢ 
τάχους 
ἐσκέδαστο. 
Τίτος 
δὲ 
μεθʼ 
ἡμέραν 
ἐπὶ 
τὰς 
συνθήκας 
πρὸς 
τὸ 
τεῖχος 
παρῆν. 
ἀνοίγει 
δʼ 
αὐτῷ 
τὰς 
πύλας 
ὁ 
δῆμος, 
καὶ 
μετὰ 
τῶν 
γενεῶν 
προελθόντες 
ἀνευφήμουν 
ὡς 
εὐεργέτην 
καὶ 
φρουρᾶς 
ἐλευθερώσαντα 
τὴν 
πόλιν· 
ἐδήλουν 
γὰρ 
ἅμα 
τὴν 
τοῦ 
Ἰωάννου 
φυγὴν 
καὶ 
παρεκάλουν 
φείσασθαί 
τε 
αὐτῶν 
καὶ 
παρελθόντα 
τοὺς 
ὑπολειπομένους 
τῶν 
νεωτεριζόντων 
κολάσαι. 
ὁ 
δὲ 
τὰς 
τοῦ 
δήμου 
δεήσεις 
ἐν 
δευτέρῳ 
θέμενος 
μοῖραν 
ἔπεμπε 
τῶν 
ἱππέων 
Ἰωάννην 
διώξουσαν, 
οἳ 
 τὸν 
μὲν 
οὐ 
καταλαμβάνουσιν, 
ἔφθη 
γὰρ 
εἰς 
Ἱεροσόλυμα 
διαφυγών, 
τῶν 
δὲ 
συναπαράντων 
ἀποκτείνουσι 
μὲν 
εἰς 
ἑξακισχιλίους, 
γύναια 
δὲ 
καὶ 
παιδία 
τρισχιλίων 
ὀλίγον 
ἀποδέοντα 
περιελάσαντες 
ἀνήγαγον. 
ὁ 
δὲ 
Τίτος 
ἤχθετο 
μὲν 
ἐπὶ 
τῷ 
μὴ 
παραχρῆμα 
τιμωρήσασθαι 
τὸν 
Ἰωάννην 
τῆς 
ἀπάτης, 
ἱκανὸν 
δὲ 
ἀστοχήσαντι 
τῷ 
θυμῷ 
παραμύθιον 
ἔχων 
τὸ 
πλῆθος 
τῶν 
αἰχμαλώτων 
καὶ 
τοὺς 
διεφθαρμένους 
εἰσῄει 
τε 
ἀνευφημούμενος 
εἰς 
τὴν 
πόλιν, 
καὶ 
τοῖς 
στρατιώταις 
ὀλίγον 
τοῦ 
τείχους 
παρασπάσαι 
κελεύσας 
νόμῳ 
καταλήψεως 
ἀπειλαῖς 
μᾶλλον 
ἢ 
κολάσει 
τοὺς 
ταράσσοντας 
τὴν 
πόλιν 
ἀνέστελλε· 
πολλοὺς 
γὰρ 
ἂν 
καὶ 
διὰ 
τὰ 
οἰκεῖα 
μίση 
καὶ 
διαφορὰς 
ἰδίας 
ἐνδείξασθαι 
τοὺς 
ἀναιτίους, 
εἰ 
διακρίνοι 
τοὺς 
τιμωρίας 
ἀξίους· 
ἄμεινον 
δʼ 
εἶναι 
μετέωρον 
ἐν 
φόβῳ 
τὸν 
αἴτιον 
καταλιπεῖν 
ἤ 
τινα 
τῶν 
οὐκ 
ἀξίων 
αὐτῷ 
συναπολεῖν· 
τὸν 
μὲν 
γὰρ 
ἴσως 
καὶ 
σωφρονῆσαι 
δέει 
κολάσεως 
τὴν 
ἐπὶ 
τοῖς 
παρῳχηκόσι 
συγγνώμην 
αἰδούμενον, 
ἀδιόρθωτον 
δὲ 
τὴν 
ἐπὶ 
τοῖς 
παραναλωθεῖσι 
τιμωρίαν 
εἶναι. 
φρουρᾷ 
μέντοι 
τὴν 
πόλιν 
ἠσφαλίσατο, 
διʼ 
ἧς 
τούς 
τε 
νεωτερίζοντας 
ἐφέξειν 
καὶ 
τοὺς 
εἰρηνικὰ 
φρονοῦντας 
θαρραλεωτέρους 
καταλείψειν 
ἔμελλεν. 
Γαλιλαία 
μὲν 
οὖν 
οὕτως 
ἑάλω 
πᾶσα, 
πολλοῖς 
ἱδρῶσι 
προγυμνάσασα 
Ῥωμαίους 
ἐπὶ 
τὰ 
Ἱεροσόλυμα. 
Πρὸς 
δὲ 
τὴν 
εἴσοδον 
τοῦ 
Ἰωάννου 
ὁ 
πᾶς 
δῆμος 
ἐξεκέχυτο, 
καὶ 
περὶ 
ἕκαστον 
τῶν 
συμπεφευγότων 
μυρίος 
ὅμιλος 
συνηθροισμένοι 
τὰς 
ἔξωθεν 
συμφορὰς 
ἀνεπυνθάνοντο. 
τῶν 
δὲ 
τὸ 
μὲν 
ἆσθμα 
θερμὸν 
ἔτι 
κοπτόμενον 
ἐδήλου 
τὴν 
ἀνάγκην, 
ἠλαζονεύοντο 
δὲ 
κἀν 

κακοῖς, 
οὐ 
πεφευγέναι 
Ῥωμαίους 
φάσκοντες, 
ἀλλʼ 
ἥκειν 
πολεμήσοντες 
αὐτοὺς 
ἐξ 
ἀσφαλοῦς· 
ἀλογίστων 
γὰρ 
εἶναι 
καὶ 
ἀχρήστων 
παραβόλως 
προκινδυνεύειν 
περὶ 
Γίσχαλα 
καὶ 
πολίχνας 
ἀσθενεῖς, 
δέον 
τὰ 
ὅπλα 
καὶ 
τὰς 
ἀκμὰς 
ταμιεύεσθαι 
τῇ 
μητροπόλει 
καὶ 
συμφυλάσσειν. 
ἔνθα 
δὴ 
παρεδήλουν 
τὴν 
ἅλωσιν 
τῶν 
Γισχάλων, 
καὶ 
τὴν 
λεγομένην 
εὐσχημόνως 
ὑποχώρησιν 
αὐτῶν 
οἱ 
πολλοὶ 
δρασμὸν 
ἐνενόουν. 
ὡς 
μέντοι 
τὰ 
περὶ 
τοὺς 
αἰχμαλωτισθέντας 
ἠκούσθη, 
σύγχυσις 
οὐ 
μετρία 
κατέσχε 
τὸν 
δῆμον, 
καὶ 
μεγάλα 
τῆς 
ἑαυτῶν 
ἁλώσεως 
συνελογίζοντο 
τὰ 
τεκμήρια. 
Ἰωάννης 
δʼ 
ἐπὶ 
μὲν 
τοῖς 
καταληφθεῖσιν 
ἧττον 
ἠρυθρία, 
περιιὼν 
δʼ 
ἑκάστους 
ἐπὶ 
τὸν 
πόλεμον 
ἐνῆγεν 
ταῖς 
ἐλπίσιν, 
τὰ 
μὲν 
Ῥωμαίων 
ἀσθενῆ 
κατασκευάζων, 
τὴν 
δʼ 
οἰκείαν 
δύναμιν 
ἐξαίρων, 
καὶ 
κατειρωνευόμενος 
τῆς 
τῶν 
ἀπείρων 
ἀγνοίας, 
ὡς 
οὐδʼ 
ἂν 
πτερὰ 
λαβόντες 
ὑπερβαῖέν 
ποτε 
Ῥωμαῖοι 
τὸ 
Ἱεροσολύμων 
τεῖχος 
οἱ 
περὶ 
ταῖς 
Γαλιλαίων 
κώμαις 
κακοπαθοῦντες 
καὶ 
πρὸς 
τοῖς 
ἐκεῖ 
τείχεσι 
κατατρίψαντες 
τὰς 
μηχανάς. 
Τούτοις 
τὸ 
πολὺ 
τῶν 
νέων 
προσδιεφθείρετο 
καὶ 
πρὸς 
[μὲν] 
τὸν 
πόλεμον 
ἦρτο, 
τῶν 
δὲ 
σωφρονούντων 
καὶ 
γηραιῶν 
οὐκ 
ἦν 
ὅστις 
οὐ 
τὰ 
μέλλοντα 
προορώμενος 
ὡς 
ἤδη 
τῆς 
πόλεως 
οἰχομένης 
ἐπένθει. 
ὁ 
μὲν 
οὖν 
δῆμος 
ἦν 
ἐν 
τοιαύτῃ 
συγχύσει, 
προδιέστη 
δὲ 
τὸ 
κατὰ 
τὴν 
χώραν 
πλῆθος 
τῆς 
ἐν 
Ἱεροσολύμοις 
στάσεως. 
ὁ 
μὲν 
γὰρ 
Τίτος 
ἀπὸ 
Γισχάλων 
εἰς 
Καισάρειαν, 
Οὐεσπασιανὸς 
δὲ 
ἀπὸ 
Καισαρείας 
εἰς 
Ἰάμνειαν 
καὶ 
Ἄζωτον 
ἀφικόμενος 
παρίσταταί 
τε 
αὐτὰς 
καὶ 
 φρουροὺς 
ἐγκαταστήσας 
ὑπέστρεψε 
πολὺ 
πλῆθος 
ἐπαγόμενος 
τῶν 
ἐπὶ 
δεξιᾷ 
προσκεχωρηκότων. 
ἐκινεῖτο 
δʼ 
ἐν 
ἑκάστῃ 
πόλει 
ταραχὴ 
καὶ 
πόλεμος 
ἐμφύλιος, 
ὅσον 
τε 
ἀπὸ 
Ῥωμαίων 
ἀνέπνεον 
εἰς 
ἀλλήλους 
τὰς 
χεῖρας 
ἐπέστρεφον. 
ἦν 
δὲ 
τῶν 
ἐρώντων 
τοῦ 
πολέμου 
πρὸς 
τοὺς 
ἐπιθυμοῦντας 
εἰρήνης 
ἔρις 
χαλεπή. 
καὶ 
πρῶτον 
μὲν 
ἐν 
οἰκίαις 
ἥπτετο 
τῶν 
ὁμονοούντων 
πάλαι 
τὸ 
φιλόνεικον, 
ἔπειτα 
ἀφηνιάζοντες 
ἀλλήλων 
οἱ 
φίλτατοι 
[λαοὶ] 
καὶ 
συνιὼν 
ἕκαστος 
πρὸς 
τοὺς 
τὰ 
αὐτὰ 
προαιρουμένους 
ἤδη 
κατὰ 
πλῆθος 
ἀντετάσσοντο. 
καὶ 
στάσις 
μὲν 
ἦν 
πανταχοῦ, 
τὸ 
νεωτερίζον 
δὲ 
καὶ 
τῶν 
ὅπλων 
ἐπιθυμοῦν 
ἐπεκράτει 
νεότητι 
καὶ 
τόλμῃ 
γηραιῶν 
καὶ 
σωφρόνων. 
ἐτράποντο 
δὲ 
πρῶτον 
μὲν 
εἰς 
ἁρπαγὰς 
ἕκαστοι 
τῶν 
ἐπιχωρίων, 
ἔπειτα 
συντασσόμενοι 
κατὰ 
λόχους 
ἐπὶ 
λῃστείαν 
τῶν 
κατὰ 
τὴν 
χώραν, 
ὡς 
ὠμότητος 
καὶ 
παρανομίας 
ἕνεκεν 
αὐτοῖς 
μηδὲν 
Ῥωμαίων 
τοὺς 
ὁμοφύλους 
διαφέρειν 
καὶ 
πολὺ 
τοῖς 
πορθουμένοις 
κουφοτέραν 
δοκεῖν 
τὴν 
ὑπὸ 
Ῥωμαίοις 
ἅλωσιν. 
Οἱ 
φρουροὶ 
δὲ 
τῶν 
πόλεων 
τὰ 
μὲν 
ὄκνῳ 
τοῦ 
κακοπαθεῖν, 
τὰ 
δὲ 
μίσει 
τοῦ 
ἔθνους 
οὐδὲν 
ἢ 
μικρὰ 
προσήμυνον 
τοῖς 
κακουμένοις, 
μέχρι 
κόρῳ 
τῶν 
κατὰ 
τὴν 
χώραν 
ἁρπαγῶν 
ἀθροισθέντες 
οἱ 
τῶν 
πανταχοῦ 
συνταγμάτων 
ἀρχιλῃσταὶ 
καὶ 
γενόμενοι 
πονηρίας 
στῖφος 
εἰς 
τὰ 
Ἱεροσόλυμα 
παρεισφθείρονται, 
πόλιν 
ἀστρατήγητον 
καὶ 
πατρίῳ 
μὲν 
ἔθει 
πᾶν 
ἀπαρατηρήτως 
δεχομένην 
τὸ 
ὁμόφυλον, 
τότε 
δʼ 
οἰομένων 
ἁπάντων 
τοὺς 
ἐπιχεομένους 
πάντας 
ἀπʼ 
εὐνοίας 
ἥκειν 
συμμάχους. 
ὃ 
δὴ 
καὶ 
δίχα 
τῆς 
στάσεως 
ὕστερον 
ἐβάπτισεν 
τὴν 
 πόλιν· 
πλήθει 
γὰρ 
ἀχρήστῳ 
καὶ 
ἀργῷ 
προεξαναλώθη 
τὰ 
τοῖς 
μαχίμοις 
διαρκεῖν 
δυνάμενα, 
καὶ 
πρὸς 
τῷ 
πολέμῳ 
στάσιν 
τε 
ἑαυτοῖς 
καὶ 
λιμὸν 
ἐπικατεσκεύασαν. 
Ἄλλοι 
τε 
ἀπὸ 
τῆς 
χώρας 
λῃσταὶ 
παρελθόντες 
εἰς 
τὴν 
πόλιν 
καὶ 
τοὺς 
ἔνδον 
προσλαβόντες 
χαλεπωτέρους 
οὐδὲν 
ἔτι 
τῶν 
δεινῶν 
παρίεσαν· 
οἵ 
γε 
οὐ 
μόνον 
ἁρπαγαῖς 
καὶ 
λωποδυσίαις 
τὴν 
τόλμαν 
ἐμέτρουν, 
ἀλλὰ 
καὶ 
μέχρι 
φόνων 
ἐχώρουν, 
οὐ 
νυκτὸς 
ἢ 
λαθραίως 
ἢ 
ἐπὶ 
τοὺς 
τυχόντας, 
ἀλλὰ 
φανερῶς 
καὶ 
μεθʼ 
ἡμέραν 
καὶ 
τῶν 
ἐπισημοτάτων 
καταρχόμενοι. 
πρῶτον 
μὲν 
γὰρ 
Ἀντίπαν, 
ἄνδρα 
τοῦ 
βασιλικοῦ 
γένους 
καὶ 
τῶν 
κατὰ 
τὴν 
πόλιν 
δυνατωτάτων, 
ὡς 
καὶ 
τοὺς 
δημοσίους 
θησαυροὺς 
πεπιστεῦσθαι, 
συλλαβόντες 
εἷρξαν· 
ἐπὶ 
τούτῳ 
Ληουίαν 
τινὰ 
τῶν 
ἐπισήμων 
καὶ 
Συφὰν 
υἱὸν 
Ἀρεγέτου, 
βασιλικὸν 
δʼ 
ἦν 
καὶ 
τούτων 
τὸ 
γένος, 
πρὸς 
δὲ 
τοὺς 
κατὰ 
τὴν 
χώραν 
προύχειν 
δοκοῦντας. 
δεινὴ 
δὲ 
κατάπληξις 
εἶχε 
τὸν 
δῆμον, 
καὶ 
καθάπερ 
κατειλημμένης 
τῆς 
πόλεως 
πολέμῳ 
τὴν 
καθʼ 
αὑτὸν 
ἕκαστος 
σωτηρίαν 
ἠγάπα. 
Τοῖς 
δʼ 
οὐκ 
ἀπέχρη 
τὰ 
δεσμὰ 
τῶν 
συνειλημμένων, 
οὐδὲ 
ἀσφαλὲς 
ᾤοντο 
τὸ 
μέχρι 
πολλοῦ 
δυνατοὺς 
ἄνδρας 
οὕτω 
φυλάσσειν· 
ἱκανοὺς 
μὲν 
γὰρ 
εἶναι 
καὶ 
τοὺς 
οἴκους 
αὐτῶν 
πρὸς 
ἄμυναν 
οὐκ 
ὀλιγάνδρους 
ὄντας, 
οὐ 
μὴν 
ἀλλὰ 
καὶ 
τὸν 
δῆμον 
ἐπαναστήσεσθαι 
τάχα 
κινηθέντα 
πρὸς 
τὴν 
παρανομίαν. 
δόξαν 
οὖν 
ἀναιρεῖν 
αὐτοὺς 
Ἰωάννην 
τινὰ 
πέμπουσιν 
τὸν 
ἐξ 
αὐτῶν 
εἰς 
φόνους 
προχειρότατον· 
Δορκάδος 
οὗτος 
ἐκαλεῖτο 
παῖς 
κατὰ 
τὴν 
ἐπιχώριον 
γλῶσσαν· 
ᾧ 
δέκα 
 συνελθόντες 
εἰς 
τὴν 
εἱρκτὴν 
ξιφήρεις 
ἀποσφάττουσιν 
τοὺς 
συνειλημμένους. 
παρανομήματι 
δʼ 
ἐν 
τηλικούτῳ 
μεγάλως 
ἀπεψεύδοντο 
καὶ 
προφάσεις 
[ἀνέπλαττον]· 
διαλεχθῆναι 
γὰρ 
αὐτοὺς 
Ῥωμαίοις 
περὶ 
παραδόσεως 
τῶν 
Ἱεροσολύμων, 
καὶ 
προδότας 
ἀνῃρηκέναι 
τῆς 
κοινῆς 
ἐλευθερίας 
ἔφασκον, 
καθόλου 
τʼ 
ἐπηλαζονεύοντο 
τοῖς 
τολμήμασιν 
ὡς 
εὐεργέται 
καὶ 
σωτῆρες 
τῆς 
πόλεως 
γεγενημένοι. 
Συνέβη 
δὲ 
εἰς 
τοσοῦτον 
τὸν 
μὲν 
δῆμον 
ταπεινότητος 
καὶ 
δέους, 
ἐκείνους 
δὲ 
ἀπονοίας 
προελθεῖν, 
ὡς 
ἐπʼ 
αὐτοῖς 
εἶναι 
καὶ 
τὰς 
χειροτονίας 
τῶν 
ἀρχιερέων. 
ἄκυρα 
γοῦν 
τὰ 
γένη 
ποιήσαντες, 
ἐξ 
ὧν 
κατὰ 
διαδοχὰς 
οἱ 
ἀρχιερεῖς 
ἀπεδείκνυντο, 
καθίστασαν 
ἀσήμους 
καὶ 
ἀγενεῖς, 
ἵνʼ 
ἔχοιεν 
συνεργοὺς 
τῶν 
ἀσεβημάτων· 
τοῖς 
γὰρ 
παρʼ 
ἀξίαν 
ἐπιτυχοῦσι 
τῆς 
ἀνωτάτω 
τιμῆς 
ὑπακούειν 
ἦν 
ἀνάγκη 
τοῖς 
παρασχοῦσι. 
συνέκρουον 
δὲ 
καὶ 
τοὺς 
ἐν 
τέλει 
ποικίλαις 
ἐπινοίαις 
καὶ 
λογοποιίαις, 
καιρὸν 
ἑαυτοῖς 
ἐν 
ταῖς 
πρὸς 
ἀλλήλους 
τῶν 
κωλυόντων 
φιλονεικίαις 
ποιούμενοι, 
μέχρι 
τῶν 
εἰς 
ἀνθρώπους 
ὑπερεμπλησθέντες 
ἀδικημάτων 
ἐπὶ 
τὸ 
θεῖον 
μετήνεγκαν 
τὴν 
ὕβριν 
καὶ 
μεμιασμένοις 
τοῖς 
ποσὶ 
παρῄεσαν 
εἰς 
τὸ 
ἅγιον. 
Ἐπανισταμένου 
τε 
αὐτοῖς 
ἤδη 
τοῦ 
πλήθους, 
ἐνῆγε 
γὰρ 
ὁ 
γεραίτατος 
τῶν 
ἀρχιερέων 
Ἄνανος, 
ἀνὴρ 
σωφρονέστατος 
καὶ 
τάχα 
ἂν 
διασώσας 
τὴν 
πόλιν, 
εἰ 
τὰς 
τῶν 
ἐπιβούλων 
χεῖρας 
ἐξέφυγεν, 
οἱ 
δὲ 
τὸν 
νεὼν 
τοῦ 
θεοῦ 
φρούριον 
αὑτοῖς 
καὶ 
τῶν 
ἀπὸ 
τοῦ 
δήμου 
ταραχῶν 
ποιοῦνται 
καταφυγήν, 
καὶ 
τυραννεῖον 
ἦν 
αὐτοῖς 
τὸ 
ἅγιον. 
 παρεκίρνατο 
δὲ 
τοῖς 
δεινοῖς 
εἰρωνεία, 
τὸ 
τῶν 
ἐνεργουμένων 
ἀλγεινότερον· 
ἀποπειρώμενοι 
γὰρ 
τῆς 
τοῦ 
δήμου 
καταπλήξεως 
καὶ 
τὴν 
αὑτῶν 
δοκιμάζοντες 
ἰσχὺν 
κληρωτοὺς 
ἐπεχείρησαν 
ποιεῖν 
τοὺς 
ἀρχιερεῖς 
οὔσης, 
ὡς 
ἔφαμεν, 
κατὰ 
γένος 
αὐτῶν 
τῆς 
διαδοχῆς. 
ἦν 
δὲ 
πρόσχημα 
μὲν 
τῆς 
ἐπιβουλῆς 
ἔθος 
ἀρχαῖον, 
ἐπειδὴ 
καὶ 
πάλαι 
κληρωτὴν 
ἔφασαν 
εἶναι 
τὴν 
ἀρχιερωσύνην, 
τὸ 
δὲ 
ἀληθὲς 
τοῦ 
βεβαιοτέρου 
[νόμου] 
κατάλυσις 
καὶ 
τέχνη 
πρὸς 
δυναστείαν 
τὰς 
ἀρχὰς 
διʼ 
αὑτῶν 
καθισταμένοις. 
Καὶ 
δὴ 
μεταπεμψάμενοι 
μίαν 
τῶν 
ἀρχιερατικῶν 
φυλήν, 
Ἐνιάχιν 
καλεῖται, 
διεκλήρουν 
ἀρχιερέα, 
λαγχάνει 
δʼ 
ἀπὸ 
τύχης 
ὁ 
μάλιστα 
διαδείξας 
αὐτῶν 
τὴν 
παρανομίαν, 
Φαννί 
τις 
ὄνομα, 
υἱὸς 
Σαμουήλου 
κώμης 
Ἀφθίας, 
ἀνὴρ 
οὐ 
μόνον 
οὐκ 
ἐξ 
ἀρχιερέων, 
ἀλλʼ 
οὐδʼ 
ἐπιστάμενος 
σαφῶς 
τί 
ποτʼ 
ἦν 
ἀρχιερωσύνη 
διʼ 
ἀγροικίαν. 
ἀπὸ 
γοῦν 
τῆς 
χώρας 
αὐτὸν 
ἄκοντα 
σύραντες 
ὥσπερ 
ἐπὶ 
σκηνῆς 
ἀλλοτρίῳ 
κατεκόσμουν 
προσωπείῳ 
τήν 
τʼ 
ἐσθῆτα 
περιτιθέντες 
τὴν 
ἱερὰν 
καὶ 
τὸ 
τί 
δεῖ 
ποιεῖν 
ἐπὶ 
καιροῦ 
διδάσκοντες. 
χλεύη 
δʼ 
ἦν 
ἐκείνοις 
καὶ 
παιδιὰ 
τὸ 
τηλικοῦτον 
ἀσέβημα, 
τοῖς 
δʼ 
ἄλλοις 
ἱερεῦσιν 
ἐπιθεωμένοις 
πόρρωθεν 
παιζόμενον 
τὸν 
νόμον 
δακρύειν 
ἐπῄει 
καὶ 
κατέστενον 
τὴν 
τῶν 
ἱερῶν 
τιμῶν 
κατάλυσιν. 
Ταύτην 
τὴν 
τόλμαν 
αὐτῶν 
οὐκ 
ἤνεγκεν 
ὁ 
δῆμος, 
ἀλλʼ 
ὥσπερ 
 ἐπὶ 
τυραννίδος 
κατάλυσιν 
ὥρμηντο 
πάντες· 
καὶ 
γὰρ 
οἱ 
προύχειν 
αὐτῶν 
δοκοῦντες, 
Γωρίων 
τε 
υἱὸς 
Ἰωσήπου 
καὶ 
ὁ 
Γαμαλιήλου 
Συμεών, 
παρεκρότουν 
ἔν 
τε 
ταῖς 
ἐκκλησίαις 
ἀθρόους 
καὶ 
κατʼ 
ἰδίαν 
περιιόντες 
ἕκαστον 
ἤδη 
ποτὲ 
τίσασθαι 
τοὺς 
λυμεῶνας 
τῆς 
ἐλευθερίας 
καὶ 
καθᾶραι 
τῶν 
μιαιφόνων 
τὸ 
ἅγιον, 
οἵ 
τε 
δοκιμώτατοι 
τῶν 
ἀρχιερέων, 
Γαμάλα 
μὲν 
υἱὸς 
Ἰησοῦς 
Ἀνάνου 
δὲ 
Ἄνανος, 
πολλὰ 
τὸν 
δῆμον 
εἰς 
νωθείαν 
κατονειδίζοντες 
ἐν 
ταῖς 
συνόδοις 
ἐπήγειρον 
τοῖς 
ζηλωταῖς· 
τοῦτο 
γὰρ 
αὑτοὺς 
ἐκάλεσαν 
ὡς 
ἐπʼ 
ἀγαθοῖς 
ἐπιτηδεύμασιν 
ἀλλʼ 
οὐχὶ 
ζηλώσαντες 
τὰ 
κάκιστα 
τῶν 
ἔργων 
[καὶ] 
ὑπερβαλλόμενοι. 
Καὶ 
δὴ 
συνελθόντος 
τοῦ 
πλήθους 
εἰς 
ἐκκλησίαν 
καὶ 
πάντων 
ἀγανακτούντων 
μὲν 
ἐπὶ 
τῇ 
καταλήψει 
τῶν 
ἁγίων 
ταῖς 
τε 
ἁρπαγαῖς 
καὶ 
τοῖς 
πεφονευμένοις, 
οὔπω 
δὲ 
πρὸς 
τὴν 
ἄμυναν 
ὡρμημένων 
τῷ 
δυσεπιχειρήτους, 
ὅπερ 
ἦν, 
τοὺς 
ζηλωτὰς 
ὑπολαμβάνειν, 
καταστὰς 
ἐν 
μέσοις 
ὁ 
Ἄνανος 
καὶ 
πολλάκις 
εἰς 
τὸν 
ναὸν 
ἀπιδὼν 
ἐμπλήσας 
τε 
τοὺς 
ὀφθαλμοὺς 
δακρύων 
“ἦ 
καλόν 
γε, 
εἶπεν, 
ἦν 
ἐμοὶ 
τεθνάναι 
πρὶν 
ἐπιδεῖν 
τὸν 
οἶκον 
τοῦ 
θεοῦ 
τοσούτοις 
ἄγεσι 
καταγέμοντα 
καὶ 
τὰς 
ἀβάτους 
καὶ 
ἁγίας 
χώρας 
ποσὶ 
μιαιφόνων 
στενοχωρουμένας. 
ἀλλὰ 
περικείμενος 
τὴν 
ἀρχιερατικὴν 
ἐσθῆτα 
καὶ 
τὸ 
τιμιώτατον 
καλούμενος 
τῶν 
σεβασμίων 
ὀνομάτων, 
ζῶ 
καὶ 
φιλοψυχῶ, 
μηδʼ 
ὑπὲρ 
τοὐμοῦ 
γήρως 
ὑπομένων 
εὐκλεῆ 
θάνατον † 
εἰ 
δεῖ 
μὴ 
 μόνος 
εἰμὶ 
καὶ 
καθάπερ 
ἐν 
ἐρημίᾳ 
τὴν 
ἐμαυτοῦ 
ψυχὴν 
ἐπιδώσω 
μόνην 
ὑπὲρ 
τοῦ 
θεοῦ. 
τί 
γὰρ 
καὶ 
δεῖ 
ζῆν 
ἐν 
δήμῳ 
συμφορῶν 
ἀναισθητοῦντι 
καὶ 
παρʼ 
οἷς 
ἀπόλωλεν 
ἡ 
τῶν 
ἐν 
χερσὶ 
παθῶν 
ἀντίληψις; 
ἁρπαζόμενοι 
γοῦν 
ἀνέχεσθε 
καὶ 
τυπτόμενοι 
σιωπᾶτε, 
καὶ 
τοῖς 
φονευομένοις 
οὐδʼ 
ἐπιστένει 
τις 
ἀναφανδόν. 
ὢ 
τῆς 
πικρᾶς 
τυραννίδος. 
τί 
[δὲ] 
μέμφομαι 
τοὺς 
τυράννους; 
μὴ 
γὰρ 
οὐκ 
ἐτράφησαν 
ὑφʼ 
ὑμῶν 
καὶ 
τῆς 
ὑμετέρας 
ἀνεξικακίας; 
μὴ 
γὰρ 
οὐχ 
ὑμεῖς 
περιιδόντες 
τοὺς 
πρώτους 
συνισταμένους, 
ἔτι 
δʼ 
ἦσαν 
ὀλίγοι, 
πλείους 
ἐποιήσατε 
τῇ 
σιωπῇ 
καὶ 
καθοπλιζομένων 
ἠρεμοῦντες 
καθʼ 
ἑαυτῶν 
ἐπεστρέψατε 
τὰ 
ὅπλα, 
δέον 
τὰς 
πρώτας 
αὐτῶν 
ἐπικόπτειν 
ὁρμάς, 
ὅτε 
λοιδορίαις 
καθήπτοντο 
τῶν 
συγγενῶν, 
ὑμεῖς 
δὲ 
ἀμελήσαντες 
ἐφʼ 
ἁρπαγὰς 
παρωξύνατε 
τοὺς 
ἀλιτηρίους, 
καὶ 
πορθουμένων 
οἴκων 
λόγος 
ἦν 
οὐδείς· 
τοιγαροῦν 
αὐτοὺς 
ἥρπαζον 
τοὺς 
δεσπότας, 
καὶ 
συρομένοις 
διὰ 
μέσης 
τῆς 
πόλεως 
οὐδεὶς 
ἐπήμυνεν. 
οἱ 
δὲ 
καὶ 
δεσμοῖς 
ᾐκίσαντο 
τοὺς 
ὑφʼ 
ὑμῶν 
προδοθέντας, 
ἐῶ 
λέγειν 
πόσους 
καὶ 
ποδαπούς· 
ἀλλʼ 
ἀκαταιτιάτοις 
ἀκρίτοις 
οὐδεὶς 
ἐβοήθησε 
τοῖς 
δεδεμένοις. 
ἀκόλουθον 
ἦν 
ἐπιδεῖν 
τοὺς 
αὐτοὺς 
φονευομένους. 
ἐπείδομεν 
καὶ 
τοῦτο 
καθάπερ 
ἐξ 
ἀγέλης 
ζῴων 
ἀλόγων 
ἑλκομένου 
τοῦ 
κρατιστεύοντος 
ἀεὶ 
θύματος, 
οὐδὲ 
φωνήν 
τις 
ἀφῆκεν 
οὐχ 
ὅπως 
ἐκίνησε 
τὴν 
δεξιάν. 
φέρετε 
δὴ 
[τοίνυν], 
φέρετε 
πατούμενα 
βλέποντες 
τὰ 
ἅγια 
καὶ 
πάντας 
ὑποθέντες 
αὐτοὶ 
τοῖς 
ἀνοσίοις 
τοὺς 
τῶν 
τολμημάτων 
βαθμοὺς 
μὴ 
βαρύνεσθε 
τὴν 
ὑπεροχήν· 
καὶ 
γὰρ 
νῦν 
πάντως 
 ἂν 
ἐπὶ 
μεῖζον 
προύκοψαν, 
εἴ 
τι 
τῶν 
ἁγίων 
καταλῦσαι 
μεῖζον 
εἶχον. 
κεκράτηται 
μὲν 
οὖν 
τὸ 
ὀχυρώτατον 
τῆς 
πόλεως· 
λεγέσθω 
γὰρ 
νῦν 
τὸ 
ἱερὸν 
ὡς 
ἄκρα 
τις 
ἢ 
φρούριον· 
ἔχοντες 
δʼ 
ἐπιτετειχισμένην 
τυραννίδα 
τοσαύτην 
καὶ 
τοὺς 
ἐχθροὺς 
ὑπὲρ 
κορυφὴν 
βλέποντες, 
τί 
βουλεύεσθε 
καὶ 
τίσι 
τὰς 
γνώμας 
προσθάλπετε; 
Ῥωμαίους 
ἄρα 
περιμενεῖτε, 
ἵνʼ 
ἡμῶν 
βοηθήσωσι 
τοῖς 
ἁγίοις; 
ἔχει 
μὲν 
οὕτως 
τὰ 
πράγματα 
τῇ 
πόλει, 
καὶ 
πρὸς 
τοσοῦτον 
ἥκομεν 
συμφορῶν, 
ἵνα 
ἡμᾶς 
ἐλεήσωσι 
καὶ 
πολέμιοι. 
οὐκ 
ἐξαναστήσεσθε, 
ὦ 
τλημονέστατοι, 
καὶ 
πρὸς 
τὰς 
πληγὰς 
ἐπιστραφέντες, 
ὃ 
κἀπὶ 
τῶν 
θηρίων 
ἔστιν 
ἰδεῖν, 
τοὺς 
τύπτοντας 
ἀμυνεῖσθε; 
οὐκ 
ἀναμνήσεσθε 
τῶν 
ἰδίων 
ἕκαστος 
συμφορῶν 
οὐδὲ 
ἃ 
πεπόνθατε 
πρὸ 
ὀφθαλμῶν 
θέμενοι 
τὰς 
ψυχὰς 
ἐπʼ 
αὐτοὺς 
θήξετε 
πρὸς 
τὴν 
ἄμυναν; 
ἀπόλωλεν 
ἄρα 
παρʼ 
ὑμῖν 
τὸ 
τιμιώτατον 
τῶν 
παθῶν 
καὶ 
φυσικώτατον, 
ἐλευθερίας 
ἐπιθυμία, 
φιλόδουλοι 
δὲ 
καὶ 
φιλοδέσποτοι 
γεγόναμεν 
ὥσπερ 
ἐκ 
προγόνων 
τὸ 
ὑποτάσσεσθαι 
παραλαβόντες. 
ἀλλʼ 
ἐκεῖνοί 
γε 
πολλοὺς 
καὶ 
μεγάλους 
ὑπὲρ 
τῆς 
αὐτονομίας 
πολέμους 
διήνεγκαν 
καὶ 
οὔτε 
τῆς 
Αἰγυπτίων 
οὔτε 
τῆς 
Μήδων 
δυναστείας 
ἡττήθησαν 
ὑπὲρ 
τοῦ 
μὴ 
ποιεῖν 
τὸ 
κελευόμενον. 
καὶ 
τί 
δεῖ 
τὰ 
τῶν 
προγόνων 
λέγειν; 
ἀλλʼ 
ὁ 
νῦν 
πρὸς 
Ῥωμαίους 
πόλεμος, 
ἐῶ 
διελέγχειν 
πότερον 
λυσιτελὴς 
ὢν 
καὶ 
σύμφορος 
ἢ 
τοὐναντίον, 
τίνα 
δʼ 
οὖν 
ἔχει 
πρόφασιν; 
οὐ 
τὴν 
ἐλευθερίαν; 
εἶτα 
τοὺς 
τῆς 
οἰκουμένης 
δεσπότας 
μὴ 
φέροντες 
τῶν 
ὁμοφύλων 
τυράννων 
ἀνεξόμεθα; 
καίτοι 
τὸ 
μὲν 
τοῖς 
ἔξωθεν 
ὑπακούειν 
ἀνενέγκαι 
τις 
ἂν 
εἰς 
τὴν 
ἅπαξ 
ἡττήσασαν 
τύχην, 
τὸ 
δὲ 
 τοῖς 
οἰκείοις 
εἴκειν 
πονηροῖς 
ἀγεννῶν 
ἐστι 
καὶ 
προαιρουμένων. 
ἐπειδὴ 
δὲ 
ἅπαξ 
ἐμνήσθην 
Ῥωμαίων, 
οὐκ 
ἀποκρύψομαι 
πρὸς 
ὑμᾶς 
εἰπεῖν 
ὃ 
μεταξὺ 
τῶν 
λόγων 
ἐμπεσὸν 
ἐπέστρεψε 
τὴν 
διάνοιαν, 
ὅτι 
κἂν 
ἁλῶμεν 
ὑπʼ 
ἐκείνοις, 
ἀπείη 
δὲ 
ἡ 
πεῖρα 
τοῦ 
λόγου, 
χαλεπώτερον 
οὐδὲν 
παθεῖν 
ἔχομεν 
ὧν 
ἡμᾶς 
διατεθείκασιν 
οὗτοι. 
πῶς 
δὲ 
οὐ 
δακρύων 
ἄξιον 
ἐκείνων 
μὲν 
ἐν 
τῷ 
ἱερῷ 
καὶ 
ἀναθήματα 
βλέπειν, 
τῶν 
δὲ 
ὁμοφύλων 
τὰ 
σκῦλα 
σεσυληκότων 
καὶ 
ἀνελόντων 
τὴν 
τῆς 
μητροπόλεως 
εὐγένειαν, 
καὶ 
πεφονευμένους 
ἄνδρας 
ὧν 
ἀπέσχοντο 
ἂν 
κἀκεῖνοι 
κρατήσαντες; 
καὶ 
Ῥωμαίους 
μὲν 
μηδέποτε 
ὑπερβῆναι 
τὸν 
ὅρον 
τῶν 
βεβήλων 
μηδὲ 
παραβῆναί 
τι 
τῶν 
ἱερῶν 
ἐθῶν, 
πεφρικέναι 
δὲ 
πόρρωθεν 
ὁρῶντας 
τοὺς 
τῶν 
ἁγίων 
περιβόλους, 
γενηθέντας 
δέ 
τινας 
ἐν 
τῇδε 
τῇ 
χώρᾳ 
καὶ 
τραφέντας 
ὑπὸ 
τοῖς 
ἡμετέροις 
ἔθεσι 
καὶ 
Ἰουδαίους 
καλουμένους 
ἐμπεριπατεῖν 
μέσοις 
τοῖς 
ἁγίοις 
θερμὰς 
ἔτι 
τὰς 
χεῖρας 
ἐξ 
ὁμοφύλων 
ἔχοντας 
φόνων; 
εἶτά 
τις 
δέδοικεν 
τὸν 
ἔξωθεν 
πόλεμον 
καὶ 
τοὺς 
ἐν 
συγκρίσει 
πολλῷ 
τῶν 
οἰκείων 
ἡμῖν 
μετριωτέρους; 
καὶ 
γὰρ 
ἄν, 
εἰ 
ἐτύμους 
δεῖ 
τοῖς 
πράγμασι 
τὰς 
κλήσεις 
ἐφαρμόζειν, 
τάχα 
ἂν 
εὕροι 
τις 
Ῥωμαίους 
μὲν 
ἡμῖν 
βεβαιωτὰς 
τῶν 
νόμων, 
πολεμίους 
δὲ 
τοὺς 
ἔνδον. 
ἀλλʼ 
ὅτι 
μὲν 
ἐξώλεις 
οἱ 
ἐπίβουλοι 
τῆς 
ἐλευθερίας, 
καὶ 
πρὸς 
ἃ 
δεδράκασιν 
οὐκ 
ἄν 
τις 
ἐπινοήσειεν 
δίκην 
ἀξίαν 
κατʼ 
αὐτῶν, 
οἶμαι 
πάντας 
ἥκειν 
πεπεισμένους 
οἴκοθεν 
καὶ 
πρὸ 
τῶν 
ἐμῶν 
λόγων 
παρωξύνθαι 
τοῖς 
ἔργοις 
ἐπʼ 
αὐτούς, 
ἃ 
πεπόνθατε. 
καταπλήσσονται 
δʼ 
ἴσως 
οἱ 
πολλοὶ 
τό 
τε 
πλῆθος 
αὐτῶν 
καὶ 
τὴν 
τόλμαν, 
ἔτι 
δὲ 
καὶ 
τὴν 
ἐκ 
τοῦ 
τόπου 
πλεονεξίαν. 
ταῦτα 
δʼ 
ὥσπερ 
συνέστη 
διὰ 
τὴν 
ὑμετέραν 
ἀμέλειαν, 
καὶ 
νῦν 
αὐξηθήσεται 
πλέον 
ὑπερθεμένων· 
καὶ 
γὰρ 
τὸ 
πλῆθος 
αὐτοῖς 
ἐπιτρέφεται 
καθʼ 
ἡμέραν 
παντὸς 
πονηροῦ 
πρὸς 
τοὺς 
ὁμοίους 
αὐτομολοῦντος, 
καὶ 
τὴν 
τόλμαν 
ἐξάπτει 
μέχρι 
νῦν 
μηδὲν 
ἐμπόδιον, 
τῷ 
τε 
τόπῳ 
καθύπερθεν 
ὄντες 
χρήσαιντο 
καὶ 
μετὰ 
παρασκευῆς, 
ἂν 
ἡμεῖς 
χρόνον 
δῶμεν. 
πιστεύσατε 
δὲ 
ὡς, 
ἐὰν 
προσβαίνωμεν 
ἐπʼ 
αὐτούς, 
ἔσονται 
τῇ 
συνειδήσει 
ταπεινότεροι, 
καὶ 
τὸ 
πλεονέκτημα 
τοῦ 
ὕψους 
ὁ 
λογισμὸς 
ἀπολεῖ. 
τάχα 
τὸ 
θεῖον 
ὑβρισμένον 
ἀναστρέψει 
κατʼ 
αὐτῶν 
τὰ 
βαλλόμενα, 
καὶ 
τοῖς 
σφετέροις 
διαφθαρήσονται 
βέλεσιν 
οἱ 
δυσσεβεῖς. 
μόνον 
ὀφθῶμεν 
αὐτοῖς, 
καὶ 
καταλέλυνται. 
καλὸν 
δέ, 
κἂν 
προσῇ 
τις 
κίνδυνος, 
ἀποθνήσκειν 
πρὸς 
τοῖς 
ἱεροῖς 
πυλῶσι 
καὶ 
τὴν 
ψυχὴν 
εἰ 
καὶ 
μὴ 
πρὸ 
παίδων 
ἢ 
γυναικῶν, 
ἀλλʼ 
ὑπὲρ 
τοῦ 
θεοῦ 
καὶ 
τῶν 
ἁγίων 
προέσθαι. 
προστήσομαι 
δʼ 
ἐγὼ 
γνώμῃ 
τε 
καὶ 
χειρί, 
καὶ 
οὔτε 
ἐπίνοιά 
τις 
ὑμῖν 
λείψει 
πρὸς 
ἀσφάλειαν 
ἐξ 
ἡμῶν 
οὔτε 
τοῦ 
σώματος 
ὄψεσθε 
φειδόμενον.” 
Τούτοις 
ὁ 
Ἄνανος 
παρακροτεῖ 
τὸ 
πλῆθος 
ἐπὶ 
τοὺς 
ζηλωτάς, 
οὐκ 
ἀγνοῶν 
μὲν 
ὡς 
εἶεν 
ἤδη 
δυσκατάλυτοι 
πλήθει 
τε 
καὶ 
νεότητι 
καὶ 
παραστήματι 
ψυχῆς, 
τὸ 
πλέον 
δὲ 
συνειδήσει 
τῶν 
εἰργασμένων· 
οὐ 
γὰρ 
ἐνδώσειν 
αὐτοὺς 
εἰς 
ἐσχάτην 
συγγνώμην 
ἐφʼ 
οἷς 
ἔδρασαν 
ἐλπίσαντας· 
ὅμως 
δὲ 
πᾶν 
ὁτιοῦν 
παθεῖν 
προῃρεῖτο 
μᾶλλον 
ἢ 
περιιδεῖν 
ἐν 
τοιαύτῃ 
τὰ 
πράγματα 
συγχύσει. 
τὸ 
δὲ 
πλῆθος 
ἄγειν 
αὐτοὺς 
ἐβόα 
καθʼ 
ὧν 
παρεκάλει, 
καὶ 
προκινδυνεύειν 
ἕκαστος 
ἦν 
ἑτοιμότατος. 
Ἐν 
ὅσῳ 
δὲ 
ὁ 
Ἄνανος 
κατέλεγέ 
τε 
καὶ 
συνέτασσε 
τοὺς 
ἐπιτηδείους 
πρὸς 
μάχην, 
οἱ 
ζηλωταὶ 
πυνθανόμενοι 
τὴν 
ἐπιχείρησιν, 
παρῆσαν 
γὰρ 
οἱ 
ἀγγέλλοντες 
αὐτοῖς 
πάντα 
τὰ 
παρὰ 
τοῦ 
δήμου, 
παροξύνονται 
κἀκ 

τοῦ 
ἱεροῦ 
προπηδῶντες 
ἀθρόοι 
τε 
καὶ 
κατὰ 
λόχους 
οὐδενὸς 
ἐφείδοντο 
τῶν 
προστυγχανόντων. 
ἀθροίζεται 
δὲ 
ὑπʼ 
Ἀνάνου 
ταχέως 
τὸ 
δημοτικόν, 
πλήθει 
μὲν 
ὑπερέχον, 
ὅπλοις 
δὲ 
καὶ 
τῷ 
μὴ 
συγκεκροτῆσθαι 
λειπόμενον 
τῶν 
ζηλωτῶν. 
τὸ 
πρόθυμον 
δὲ 
παρʼ 
ἑκατέροις 
ἀνεπλήρου 
τὰ 
λείποντα, 
τῶν 
μὲν 
ἀπὸ 
τῆς 
πόλεως 
ἀνειληφότων 
ὀργὴν 
ἰσχυροτέραν 
τῶν 
ὅπλων, 
τῶν 
δὲ 
ἀπὸ 
τοῦ 
ἱεροῦ 
τόλμαν 
παντὸς 
πλήθους 
ὑπερέχουσαν· 
καὶ 
οἱ 
μὲν 
ἀοίκητον 
ὑπολαμβάνοντες 
αὑτοῖς 
τὴν 
πόλιν 
εἰ 
μὴ 
τοὺς 
λῃστὰς 
ἐκκόψειαν 
αὐτῆς, 
οἱ 
ζηλωταὶ 
δὲ 
εἰ 
μὴ 
κρατοῖεν 
οὐκ 
ἔστιν 
ἧστινος 
ὑστερήσειν 
τιμωρίας, 
συνερρήγνυντο 
στρατηγούμενοι 
τοῖς 
πάθεσι, 
τὸ 
μὲν 
πρῶτον 
κατὰ 
τὴν 
πόλιν 
καὶ 
πρὸ 
τοῦ 
ἱεροῦ 
λίθοις 
βάλλοντες 
ἀλλήλους 
καὶ 
πόρρωθεν 
διακοντιζόμενοι, 
κατὰ 
δὲ 
τὰς 
τροπὰς 
οἱ 
κρατοῦντες 
ἐχρῶντο 
τοῖς 
ξίφεσι· 
καὶ 
πολὺς 
ἦν 
ἑκατέρων 
φόνος, 
τραυματίαι 
τε 
ἐγίνοντο 
συχνοί. 
καὶ 
τοὺς 
μὲν 
ἀπὸ 
τοῦ 
δήμου 
διεκόμιζον 
εἰς 
τὰς 
οἰκίας 
οἱ 
προσήκοντες, 
ὁ 
δὲ 
βληθεὶς 
τῶν 
ζηλωτῶν 
εἰς 
τὸ 
ἱερὸν 
ἀνῄει 
καθαιμάσσων 
τὸ 
θεῖον 
ἔδαφος· 
καὶ 
μόνον 
ἄν 
τις 
εἴποι 
τὸ 
ἐκείνων 
αἷμα 
μιᾶναι 
τὰ 
ἅγια. 
κατὰ 
μὲν 
οὖν 
τὰς 
συμβολὰς 
ἐκτρέχοντες 
ἀεὶ 
περιῆσαν 
οἱ 
λῃστρικοί, 
τεθυμωμένοι 
δὲ 
οἱ 
δημοτικοὶ 
καὶ 
πλείους 
ἀεὶ 
γινόμενοι, 
κακίζοντες 
τοὺς 
ἐνδιδόντας 
καὶ 
μὴ 
διδόντες 
τοῖς 
τρεπομένοις 
ἀναχώρησιν 
οἱ 
κατόπιν 
βιαζόμενοι, 
πᾶν 
μὲν 
ἐπιστρέφουσι 
τὸ 
σφέτερον 
εἰς 
τοὺς 
ὑπεναντίους· 
κἀκείνων 
μηκέτʼ 
ἀντεχόντων 
τῇ 
βίᾳ, 
κατὰ 
μικρὸν 
δʼ 
ἀναχωρούντων 
εἰς 
τὸ 
ἱερὸν 
συνεισπίπτουσιν 
οἱ 
περὶ 
τὸν 
Ἄνανον. 
τοῖς 
δὲ 
κατάπληξις 
ἐμπίπτει 
στερομένοις 
τοῦ 
πρώτου 
περιβόλου, 
καὶ 
καταφυγόντες 
εἰς 
τὸ 
ἐνδοτέρω 
ταχέως 
ἀποκλείουσι 
τὰς 
πύλας. 
τῷ 
δʼ 
Ἀνάνῳ 
προσβαλεῖν 
μὲν 
οὐκ 
ἐδόκει 
τοῖς 
ἱεροῖς 
πυλῶσιν 
ἄλλως 
τε 
κἀκείνων 
βαλλόντων 
ἄνωθεν, 
ἀθέμιτον 
δʼ 
ἡγεῖτο, 
κἂν 
κρατήσῃ, 
μὴ 
προηγνευκὸς 
εἰσαγαγεῖν 
τὸ 
πλῆθος· 
διακληρώσας 
δʼ 
ἐκ 
πάντων 
εἰς 
ἑξακισχιλίους 
ὁπλίτας 
καθίστησιν 
ἐπὶ 
ταῖς 
στοαῖς 
φρουρούς· 
διεδέχοντο 
δὲ 
ἄλλοι 
τούτους, 
καὶ 
παντὶ 
μὲν 
ἀνάγκη 
παρεῖναι 
πρὸς 
τὴν 
φυλακὴν 
ἐκ 
περιόδου, 
πολλοὶ 
δὲ 
τῶν 
ἐν 
ἀξιώμασιν 
ἐφεθέντες 
ὑπὸ 
τῶν 
ἄρχειν 
δοκούντων 
μισθούμενοι 
πενιχροτέρους 
ἀνθʼ 
ἑαυτῶν 
ἐπὶ 
τὴν 
φρουρὰν 
ἔπεμπον. 
Γίνεται 
δὲ 
τούτοις 
πᾶσιν 
ὀλέθρου 
παραίτιος 
Ἰωάννης, 
ὃν 
ἔφαμεν 
ἀπὸ 
Γισχάλων 
διαδρᾶναι, 
δολιώτατος 
ἀνὴρ 
καὶ 
δεινὸν 
ἔρωτα 
τυραννίδος 
ἐν 
τῇ 
ψυχῇ 
περιφέρων, 
ὃς 
πόρρωθεν 
ἐπεβούλευε 
τοῖς 
πράγμασιν. 
καὶ 
δὴ 
τότε 
τὰ 
τοῦ 
δήμου 
φρονεῖν 
ὑποκρινόμενος 
συμπεριῄει 
μὲν 
τῷ 
Ἀνάνῳ 
βουλευομένῳ 
σὺν 
τοῖς 
δυνατοῖς 
μεθʼ 
ἡμέραν 
καὶ 
νύκτωρ 
ἐπιόντι 
τὰς 
φυλακάς, 
διήγγελλε 
δὲ 
τὰ 
ἀπόρρητα 
τοῖς 
ζηλωταῖς, 
καὶ 
πᾶν 
σκέμμα 
τοῦ 
δήμου 
πρὶν 
καλῶς 
βουλευθῆναι 
παρὰ 
τοῖς 
ἐχθροῖς 
ἐγινώσκετο 
διʼ 
αὐτοῦ. 
μηχανώμενος 
δὲ 
τὸ 
μὴ 
διʼ 
ὑποψίας 
ἐλθεῖν 
ἀμέτροις 
ἐχρῆτο 
ταῖς 
θεραπείαις 
εἰς 
τόν 
τε 
Ἄνανον 
καὶ 
τοὺς 
τοῦ 
δήμου 
προεστῶτας. 
ἐχώρει 
δʼ 
εἰς 
τοὐναντίον 
αὐτῷ 
τὸ 
φιλότιμον· 
διὰ 
γὰρ 
τὰς 
ἀλόγους 
κολακείας 
μᾶλλον 
ὑπωπτεύετο, 
καὶ 
τὸ 
πανταχοῦ 
παρεῖναι 
μὴ 
καλούμενον 
ἔμφασιν 
προδοσίας 
τῶν 
 ἀπορρήτων 
παρεῖχε. 
συνεώρων 
μὲν 
γὰρ 
αἰσθανομένους 
ἅπαντα 
τοὺς 
ἐχθροὺς 
τῶν 
παρʼ 
αὐτοῖς 
βουλευμάτων, 
πιθανώτερος 
δʼ 
οὐδεὶς 
ἦν 
Ἰωάννου 
πρὸς 
ὑποψίας 
τοῦ 
διαγγέλλειν. 
ἀποσκευάσασθαι 
μὲν 
οὖν 
αὐτὸν 
οὐκ 
ἦν 
ῥᾴδιον 
ὄντα 
δυνατὸν 
ἐκ 
πονηρίας 
καὶ 
ἄλλως 
οὐ 
τῶν 
ἀσήμων 
ὑπεζωσμένον 
τε 
πολλοὺς 
τῶν 
συνεδρευόντων 
τοῖς 
ὅπλοις, 
ἐδόκει 
δὲ 
αὐτὸν 
ὅρκοις 
πιστώσασθαι 
πρὸς 
εὔνοιαν. 
ὤμνυε 
δʼ 
ὁ 
Ἰωάννης 
ἑτοίμως 
εὐνοήσειν 
τε 
τῷ 
δήμῳ 
καὶ 
μήτε 
βουλήν 
τινα 
μήτε 
πρᾶξιν 
προδώσειν 
τοῖς 
ἐχθροῖς, 
συγκαταλύσειν 
δὲ 
τοὺς 
ἐπιτιθεμένους 
καὶ 
χειρὶ 
καὶ 
γνώμῃ. 
οἱ 
δὲ 
περὶ 
τὸν 
Ἄνανον 
πιστεύσαντες 
τοῖς 
ὅρκοις 
ἤδη 
χωρὶς 
ὑπονοίας 
εἰς 
τὰς 
συμβουλίας 
αὐτὸν 
παρελάμβανον, 
καὶ 
δὴ 
καὶ 
πρεσβευτὴν 
εἰσπέμπουσι 
πρὸς 
τοὺς 
ζηλωτὰς 
περὶ 
διαλύσεων· 
ἦν 
γὰρ 
αὐτοῖς 
σπουδὴ 
τὸ 
παρʼ 
αὐτοῖς 
μὴ 
μιᾶναι 
τὸ 
ἱερὸν 
μηδέ 
τινα 
τῶν 
ὁμοφύλων 
ἐν 
αὐτῷ 
πεσεῖν. 
Ὁ 
δʼ 
ὥσπερ 
τοῖς 
ζηλωταῖς 
ὑπὲρ 
εὐνοίας 
ὀμόσας 
καὶ 
οὐ 
κατʼ 
αὐτῶν, 
παρελθὼν 
εἴσω 
καὶ 
καταστὰς 
εἰς 
μέσους 
πολλάκις 
μὲν 
ἔφη 
κινδυνεῦσαι 
διʼ 
αὐτούς, 
ἵνα 
μηδὲν 
ἀγνοήσωσι 
τῶν 
ἀπορρήτων, 
ὅσα 
κατʼ 
αὐτῶν 
οἱ 
περὶ 
τὸν 
Ἄνανον 
ἐβουλεύσαντο· 
νῦν 
δὲ 
τὸν 
μέγιστον 
ἀναρριπτεῖν 
κίνδυνον 
σὺν 
πᾶσιν 
αὐτοῖς, 
εἰ 
μή 
τις 
προσγένοιτο 
βοήθεια 
δαιμόνιος. 
οὐ 
γὰρ 
ἔτι 
μέλλειν 
Ἄνανον, 
ἀλλὰ 
πείσαντα 
μὲν 
τὸν 
δῆμον 
πεπομφέναι 
πρέσβεις 
πρὸς 
Οὐεσπασιανόν, 
ἵνʼ 
ἐλθὼν 
κατὰ 
τάχος 
παραλάβῃ 
τὴν 
πόλιν, 
ἁγνείαν 
δὲ 
παρηγγελκέναι 
κατʼ 
αὐτῶν 
εἰς 
τὴν 
ἑξῆς 
ἡμέραν, 
ἵνʼ 
ἢ 
κατὰ 
θρησκείαν 
εἰσελθόντες 
ἢ 
καὶ 
βιασάμενοι 
συμμίξωσιν 
αὐτοῖς. 
οὐχ 
ὁρᾶν 
δὲ 
μέχρι 
τίνος 
ἢ 
τὴν 
φρουρὰν 
οἴσουσιν 
ἢ 
παρατάξονται 
πρὸς 
τοσούτους. 
προσετίθει 
δʼ 
ὡς 
αὐτὸς 
εἰσπεμφθείη 
κατὰ 
θεοῦ 
πρόνοιαν 
ὡς 
πρεσβευτὴς 
περὶ 
διαλύσεων· 
τὸν 
γὰρ 
Ἄνανον 
ταύτας 
αὐτοῖς 
προτείνειν, 
ὅπως 
ἀνυποπτοτέροις 
ἐπέλθῃ. 
δεῖν 
οὖν 
ἢ 
τῷ 
λόγῳ 
τοῦ 
ζῆν 
τοὺς 
φρουροῦντας 
ἱκετεύειν 
ἢ 
πορίζεσθαί 
τινα 
παρὰ 
τῶν 
ἔξωθεν 
ἐπικουρίαν· 
τοὺς 
δὲ 
θαλπομένους 
ἐλπίδι 
συγγνώμης 
εἰ 
κρατηθεῖεν, 
ἐπιλελῆσθαι 
τῶν 
ἰδίων 
τολμημάτων 
ἢ 
νομίζειν 
ἅμα 
τῷ 
μετανοεῖν 
τοὺς 
δεδρακότας 
εὐθέως 
ὀφείλειν 
διηλλάχθαι 
καὶ 
τοὺς 
παθόντας. 
ἀλλὰ 
τῶν 
μὲν 
ἀδικησάντων 
διὰ 
μίσους 
πολλάκις 
γίνεσθαι 
καὶ 
τὴν 
μεταμέλειαν, 
τοῖς 
ἀδικηθεῖσι 
δὲ 
τὰς 
ὀργὰς 
ἐπʼ 
ἐξουσίας 
χαλεπωτέρας· 
ἐφεδρεύειν 
δέ 
γε 
ἐκείνοις 
φίλους 
καὶ 
συγγενεῖς 
τῶν 
ἀπολωλότων 
καὶ 
δῆμον 
τοσοῦτον 
ὑπὲρ 
καταλύσεως 
νόμων 
καὶ 
δικαστηρίων 
τεθυμωμένον, 
ὅπου 
κἂν 
ᾖ 
τι 
μέρος 
τὸ 
ἐλεοῦν, 
ὑπὸ 
πλείονος 
ἂν 
αὐτὸ 
τοῦ 
διαγανακτοῦντος 
ἀφανισθῆναι. 
Τοιαῦτα 
μὲν 
ἐποίκιλλεν 
ἀθρόως 
δεδισσόμενος, 
καὶ 
τὴν 
ἔξωθεν 
βοήθειαν 
ἀναφανδὸν 
μὲν 
οὐκ 
ἐθάρρει 
λέγειν, 
ᾐνίσσετο 
δὲ 
τοὺς 
Ἰδουμαίους· 
ἵνα 
δὲ 
καὶ 
τοὺς 
ἡγεμόνας 
τῶν 
ζηλωτῶν 
ἰδίᾳ 
παροξύνῃ, 
τὸν 
Ἄνανον 
εἴς 
τε 
ὠμότητα 
διέβαλλε 
καὶ 
ἀπειλεῖν 
ἐκείνοις 
ἐξαιρέτως 
ἔλεγεν. 
ἦσαν 
δὲ 
Ἐλεάζαρος 
μὲν 
υἱὸς 
Γίωνος, 
ὃς 
δὴ 
καὶ 
 πιθανώτατος 
ἐδόκει 
τῶν 
ἐν 
αὐτοῖς 
νοῆσαί 
τε 
τὰ 
δέοντα 
καὶ 
τὰ 
νοηθέντα 
πρᾶξαι, 
Ζαχαρίας 
δέ 
τις 
υἱὸς 
Ἀμφικάλλει, 
γένος 
ἐκ 
τῶν 
ἱερέων 
ἑκάτερος. 
οὗτοι 
πρὸς 
ταῖς 
κοιναῖς 
τὰς 
ἰδίας 
καθʼ 
ἑαυτῶν 
ἀπειλὰς 
ἀκούσαντες, 
ἔτι 
δʼ 
ὡς 
οἱ 
περὶ 
τὸν 
Ἄνανον 
δυναστείαν 
αὑτοῖς 
περιποιούμενοι 
Ῥωμαίους 
ἐπικαλοῖντο, 
καὶ 
γὰρ 
τοῦτο 
Ἰωάννης 
προσεψεύσατο, 
μέχρι 
πολλοῦ 
μὲν 
ἠποροῦντο, 
τί 
χρὴ 
πράττειν 
εἰς 
ὀξὺν 
οὕτως 
καιρὸν 
συνεωσμένους· 
παρεσκευάσθαι 
μὲν 
γὰρ 
τὸν 
δῆμον 
ἐπιχειρεῖν 
αὐτοῖς 
οὐκ 
εἰς 
μακράν, 
αὐτῶν 
δὲ 
τὸ 
σύντομον 
τῆς 
ἐπιβουλῆς 
ὑποτετμῆσθαι 
τὰς 
ἔξωθεν 
ἐπικουρίας· 
πάντα 
γὰρ 
ἂν 
φθῆναι 
παθεῖν 
πρὶν 
καὶ 
πυθέσθαι 
τινὰ 
τῶν 
συμμάχων. 
ἔδοξε 
δʼ 
ὅμως 
ἐπικαλεῖσθαι 
τοὺς 
Ἰδουμαίους, 
καὶ 
γράψαντες 
ἐπιστολὴν 
σύντομον, 
ὡς 
Ἄνανος 
μὲν 
προδιδοίη 
Ῥωμαίοις 
τὴν 
μητρόπολιν 
ἐξαπατήσας 
τὸν 
δῆμον, 
αὐτοὶ 
δʼ 
ὑπὲρ 
τῆς 
ἐλευθερίας 
ἀποστάντες 
ἐν 
τῷ 
ἱερῷ 
φρουροῖντο, 
ὀλίγος 
δʼ 
ἔτι 
χρόνος 
αὐτοῖς 
βραβεύοι 
τὴν 
σωτηρίαν, 
εἰ 
δὲ 
μὴ 
βοηθήσουσιν 
ἐκεῖνοι 
κατὰ 
τάχος, 
αὐτοὶ 
μὲν 
ὑπʼ 
Ἀνάνῳ 
τε 
καὶ 
τοῖς 
ἐχθροῖς, 
ἡ 
πόλις 
δʼ 
ὑπὸ 
Ῥωμαίους 
φθάσει 
γενομένη. 
τὰ 
δὲ 
πολλὰ 
τοῖς 
ἀγγέλοις 
ἐνετέλλοντο 
πρὸς 
τοὺς 
ἄρχοντας 
τῶν 
Ἰδουμαίων 
διαλέγεσθαι. 
προεβλήθησαν 
δὲ 
ἐπὶ 
τὴν 
ἀγγελίαν 
δύο 
τῶν 
δραστηρίων 
ἀνδρῶν 
εἰπεῖν 
τε 
ἱκανοὶ 
καὶ 
πεῖσαι 
περὶ 
πραγμάτων, 
τὸ 
δὲ 
τούτων 
χρησιμώτερον, 
ὠκύτητι 
ποδῶν 
διαφέροντες· 
τοὺς 
μὲν 
γὰρ 
Ἰδουμαίους 
αὐτόθεν 
ᾔδεισαν 
πεισθησομένους, 
ἅτε 
θορυβῶδες 
καὶ 
ἄτακτον 
ἔθνος 
αἰεί 
τε 
μετέωρον 
πρὸς 
τὰ 
κινήματα 
καὶ 
μεταβολαῖς 
χαῖρον, 
πρὸς 
ὀλίγην 
τε 
κολακείαν 
τῶν 
δεομένων 
τὰ 
ὅπλα 
κινοῦν 
καὶ 
καθάπερ 
εἰς 
ἑορτὴν 
εἰς 
τὰς 
παρατάξεις 
ἐπειγόμενον. 
ἔδει 
δὲ 
τάχους 
εἰς 
τὴν 
ἀγγελίαν· 
εἰς 
ὃ 
μηδὲν 
ἐλλείποντες 
προθυμίας 
οἱ 
πεμφθέντες, 
ἐκαλεῖτο 
δʼ 
αὐτῶν 
Ἀνανίας 
ἑκάτερος, 
καὶ 
δὴ 
πρὸς 
τοὺς 
ἄρχοντας 
τῶν 
Ἰδουμαίων 
παρῆσαν. 
Οἱ 
δὲ 
πρὸς 
τὴν 
ἐπιστολὴν 
καὶ 
τὰ 
ῥηθέντα 
παρὰ 
τῶν 
ἀφιγμένων 
ἐκπλαγέντες, 
ὥσπερ 
ἐμμανεῖς 
περιέθεόν 
τε 
τὸ 
ἔθνος 
καὶ 
διεκήρυσσον 
τὴν 
στρατείαν. 
ἤθροιστο 
δʼ 
ἡ 
πληθὺς 
τάχιον 
τοῦ 
παραγγέλματος, 
καὶ 
πάντες 
ὡς 
ἐπʼ 
ἐλευθερίᾳ 
τῆς 
μητροπόλεως 
ἥρπαζον 
τὰ 
ὅπλα. 
συνταχθέντες 
δὲ 
εἰς 
δύο 
μυριάδας 
παραγίνονται 
πρὸς 
τὰ 
Ἱεροσόλυμα, 
χρώμενοι 
τέσσαρσιν 
ἡγεμόσιν 
Ἰωάννῃ 
τε 
καὶ 
Ἰακώβῳ 
παιδὶ 
Σωσᾶ, 
πρὸς 
δὲ 
τούτοις 
ἦν 
Σίμων 
υἱὸς 
Θακήου 
καὶ 
Φινέας 
Κλουσώθ. 
Τὸν 
δὲ 
Ἄνανον 
ἡ 
μὲν 
ἔξοδος 
τῶν 
ἀγγέλων 
ὥσπερ 
καὶ 
τοὺς 
φρουροὺς 
ἔλαθεν, 
ἡ 
δʼ 
ἔφοδος 
τῶν 
Ἰδουμαίων 
οὐκέτι· 
προγνοὺς 
γὰρ 
ἀπέκλειέ 
τε 
τὰς 
πύλας 
αὐτοῖς 
καὶ 
διὰ 
φυλακῆς 
εἶχε 
τὰ 
τείχη. 
καθάπαν 
γε 
μὴν 
αὐτοὺς 
ἐκπολεμεῖν 
οὐκ 
ἔδοξεν, 
ἀλλὰ 
λόγοις 
πείθειν 
πρὸ 
τῶν 
ὅπλων. 
στὰς 
οὖν 
ἐπὶ 
τὸν 
ἄντικρυς 
αὐτῶν 
πύργον 
ὁ 
μετὰ 
Ἄνανον 
γεραίτατος 
τῶν 
ἀρχιερέων 
Ἰησοῦς, 
πολλῶν 
ἔφη 
καὶ 
ποικίλων 
τὴν 
πόλιν 
κατεσχηκότων 
θορύβων 
ἐν 
οὐδενὶ 
θαυμάσαι 
τὴν 
τύχην 
οὕτως, 
ὡς 
τῷ 
συμπράττειν 
τοῖς 
πονηροῖς 
καὶ 
τὰ 
παράδοξα· 
παρεῖναι 
γοῦν 
ὑμᾶς 
ἀνθρώποις 
ἐξωλεστάτοις 
μετὰ 
τοσαύτης 
προθυμίας 
ἐπαμυνοῦντας 
καθʼ 
ἡμῶν, 
μεθʼ 
ὅσης 
εἰκὸς 
ἦν 
ἐλθεῖν 
οὐδὲ 
τῆς 
μητροπόλεως 
καλούσης 
ἐπὶ 
βαρβάρους. 
καὶ 
εἰ 
μὲν 
ἑώρων 
τὴν 
σύνταξιν 
ὑμῶν 
ἐξ 
ὁμοίων 
τοῖς 
καλέσασιν 
ἀνδρῶν, 
οὐκ 
ἂν 
ἄλογον 
τὴν 
ὁρμὴν 
ὑπελάμβανον· 
οὐδὲν 
γὰρ 
οὕτως 
συνίστησι 
τὰς 
εὐνοίας 
ὡς 
 τρόπων 
συγγένεια· 
νῦν 
δʼ, 
εἰ 
μέν 
τις 
αὐτοὺς 
ἐξετάζοι 
καθʼ 
ἕνα, 
μυρίων 
ἕκαστος 
εὑρεθήσεται 
θανάτων 
ἄξιος. 
τὰ 
γὰρ 
θύματα 
καὶ 
καθάρματα 
τῆς 
πόλεως 
ὅλης, 
κατασωτευσάμενα 
τὰς 
ἰδίας 
οὐσίας 
καὶ 
προγυμνάσαντα 
τὴν 
ἀπόνοιαν 
ἐν 
ταῖς 
πέριξ 
κώμαις 
τε 
καὶ 
πόλεσι, 
τελευταῖα 
λεληθότως 
παρεισέρρευσαν 
εἰς 
τὴν 
ἱερὰν 
πόλιν, 
λῃσταὶ 
διʼ 
ὑπερβολὴν 
ἀσεβημάτων 
μιαίνοντες 
καὶ 
τὸ 
ἀβέβηλον 
ἔδαφος, 
οὓς 
ὁρᾶν 
ἔστι 
νῦν 
ἀδεεῖς 
ἐμμεθυσκομένους 
τοῖς 
ἁγίοις 
καὶ 
τὰ 
σκῦλα 
τῶν 
πεφονευμένων 
καταναλίσκοντας 
εἰς 
τὰς 
ἀπλήστους 
γαστέρας. 
τὸ 
δʼ 
ὑμέτερον 
πλῆθος 
καὶ 
τὸν 
κόσμον 
τῶν 
ὅπλων 
ὁρᾶν 
ἔστιν 
οἷος 
ἔπρεπεν 
καλούσης 
μὲν 
τῆς 
μητροπόλεως 
κοινῷ 
βουλευτηρίῳ, 
συμμάχους 
δὲ 
κατʼ 
ἀλλοφύλων. 
τί 
ἂν 
οὖν 
εἴποι 
τοῦτό 
τις 
ἢ 
τύχης 
ἐπήρειαν, 
ὅταν 
λογάσι 
πονηροῖς 
αὔτανδρον 
ἔθνος 
ὁρᾷ 
συνασπίζον 
[αὐτοῖς]; 
μέχρι 
πολλοῦ 
μὲν 
ἀπορῶ, 
τί 
δή 
ποτε 
καὶ 
τὸ 
κινῆσαν 
ὑμᾶς 
οὕτω 
ταχέως 
ἐγένετο· 
μὴ 
γὰρ 
ἂν 
δίχα 
μεγάλης 
αἰτίας 
ἀναλαβεῖν 
τὰς 
πανοπλίας 
ὑπὲρ 
λῃστῶν 
καὶ 
κατὰ 
δήμου 
συγγενοῦς· 
ἐπεὶ 
δὲ 
ἠκούσαμεν 
Ῥωμαίους 
καὶ 
προδοσίαν, 
ταῦτα 
γὰρ 
ὑμῶν 
ἐθορύβουν 
τινὲς 
ἀρτίως, 
καὶ 
τῆς 
μητροπόλεως 
ἐπʼ 
ἐλευθερώσει 
παρεῖναι, 
πλέον 
τῶν 
ἄλλων 
τολμημάτων 
ἐθαυμάσαμεν 
τοὺς 
ἀλιτηρίους 
τῆς 
περὶ 
τοῦτο 
ψευδοῦς 
ἐπινοίας· 
ἄνδρας 
γὰρ 
φύσει 
φιλελευθέρους 
καὶ 
διὰ 
τοῦτο 
μάλιστα 
τοῖς 
ἔξωθεν 
πολεμίοις 
μάχεσθαι 
παρεσκευασμένους 
οὐκ 
ἐνῆν 
ἄλλως 
ἐξαγριῶσαι 
καθʼ 
ἡμῶν 
ἢ 
λογοποιήσαντας 
προδοσίαν 
τῆς 
ποθουμένης 
ἐλευθερίας. 
ἀλλʼ 
ὑμᾶς 
γε 
 χρὴ 
σκέπτεσθαι 
τούς 
τε 
διαβάλλοντας 
καὶ 
καθʼ 
ὧν, 
συνάγειν 
τε 
τὴν 
ἀλήθειαν 
οὐκ 
ἐκ 
τῶν 
ἐπιπλάστων 
λόγων 
ἀλλʼ 
ἐκ 
τῶν 
κοινῶν 
πραγμάτων. 
τί 
γὰρ 
δὴ 
καὶ 
παθόντες 
ἂν 
ἡμεῖς 
Ῥωμαίοις 
προσπωλοῖμεν 
ἑαυτοὺς 
νῦν, 
παρὸν 
ἢ 
μηδὲ 
ἀποστῆναι 
τὸ 
πρῶτον 
ἢ 
προσχωρῆσαι 
ταχέως 
ἀποστάντας 
ὄντων 
ἔτι 
τῶν 
πέριξ 
ἀπορθήτων; 
νῦν 
μὲν 
γὰρ 
οὐδὲ 
βουλομένοις 
διαλύσασθαι 
ῥᾴδιον, 
ὅτε 
Ῥωμαίους 
μὲν 
ὑπερόπτας 
πεποίηκεν 
ὑποχείριος 
ἡ 
Γαλιλαία, 
φέρει 
δʼ 
αἰσχύνην 
ἡμῖν 
θανάτου 
χαλεπωτέραν 
τὸ 
θεραπεύειν 
αὐτοὺς 
ὄντας 
ἤδη 
πλησίον. 
καὶ 
ἐγὼ 
καθʼ 
ἑαυτὸν 
μὲν 
ἂν 
εἰρήνην 
προτιμήσαιμι 
θανάτου, 
πολεμούμενος 
δʼ 
ἅπαξ 
καὶ 
συμβαλὼν 
θάνατον 
εὐκλεᾶ 
τοῦ 
ζῆν 
αἰχμάλωτος. 
πότερον 
δέ 
φασιν 
ἡμᾶς 
τοὺς 
τοῦ 
δήμου 
προεστῶτας 
πέμψαι 
κρύφα 
πρὸς 
Ῥωμαίους 
ἢ 
καὶ 
τὸν 
δῆμον 
κοινῇ 
ψηφισάμενον; 
εἰ 
μὲν 
ἡμᾶς, 
εἰπάτωσαν 
τοὺς 
πεμφθέντας 
φίλους, 
τοὺς 
διακονήσαντας 
τὴν 
προδοσίαν 
οἰκέτας. 
ἐφωράθη 
τις 
ἀπιών; 
ἀνακομιζόμενος 
ἑάλω; 
γραμμάτων 
γεγόνασιν 
ἐγκρατεῖς; 
πῶς 
δὲ 
τοὺς 
μὲν 
τοσούτους 
πολίτας 
ἐλάθομεν, 
οἷς 
κατὰ 
πᾶσαν 
ὥραν 
συναναστρεφόμεθα, 
τοῖς 
δὲ 
ὀλίγοις 
καὶ 
φρουρουμένοις 
καὶ 
μηδʼ 
εἰς 
τὴν 
πόλιν 
ἐκ 
τοῦ 
ἱεροῦ 
προελθεῖν 
δυναμένοις 
ἐγνώσθη 
τὰ 
κατὰ 
τὴν 
χώραν 
λαθραίως 
ἐνεργούμενα; 
νῦν 
δʼ 
ἔγνωσαν, 
ὅτε 
δεῖ 
δοῦναι 
δίκας 
τῶν 
τετολμημένων, 
ἕως 
δʼ 
ἦσαν 
ἀδεεῖς 
αὐτοί, 
προδότης 
ἡμῶν 
οὐδεὶς 
ὑπωπτεύετο; 
εἰ 
δʼ 
ἐπὶ 
τὸν 
δῆμον 
ἀναφέρουσι 
τὴν 
αἰτίαν, 
ἐν 
φανερῷ 
δήπουθεν 
ἐβουλεύσαντο, 
οὐδεὶς 
ἀπεστάτει 
τῆς 
ἐκκλησίας, 
ὥστε 
τάχιον 
ἂν 
τῆς 
μηνύσεως 
ἔσπευσεν 
ἡ 
φήμη 
πρὸς 
ὑμᾶς 
φανερωτέρα. 
τί 
δέ; 
οὐχὶ 
καὶ 
πρέσβεις 
ἔδει 
πέμπειν 
ψηφισαμένους 
τὰς 
διαλύσεις; 
καὶ 
τίς 
 ὁ 
χειροτονηθείς; 
εἰπάτωσαν. 
ἀλλὰ 
τοῦτο 
μὲν 
δυσθανατούντων 
καὶ 
πλησίον 
οὔσας 
τὰς 
τιμωρίας 
διακρουομένων 
σκῆψίς 
ἐστιν· 
εἰ 
γὰρ 
δὴ 
καὶ 
προδοθῆναι 
τὴν 
πόλιν 
εἵμαρτο, 
μόνους 
ἂν 
τολμῆσαι 
καὶ 
τοῦτο 
τοὺς 
διαβάλλοντας, 
ὧν 
τοῖς 
τολμήμασιν 
ἓν 
μόνον 
[κακὸν] 
λείπει, 
προδοσία. 
χρὴ 
δὲ 
ὑμᾶς, 
ἐπειδήπερ 
ἅπαξ 
πάρεστε 
μετὰ 
τῶν 
ὅπλων, 
τὸ 
μὲν 
δικαιότατον, 
ἀμύνειν 
τῇ 
μητροπόλει 
καὶ 
συνεξαιρεῖν 
τοὺς 
τὰ 
δικαστήρια 
καταλύσαντας 
τυράννους, 
οἳ 
πατήσαντες 
τοὺς 
νόμους 
ἐπὶ 
τοῖς 
αὐτῶν 
ξίφεσι 
πεποίηνται 
τὰς 
κρίσεις. 
ἄνδρας 
γοῦν 
ἀκαταιτιάτους 
τῶν 
ἐπιφανῶν 
ἐκ 
μέσης 
τῆς 
ἀγορᾶς 
ἁρπάσαντες 
δεσμοῖς 
τε 
προῃκίσαντο 
καὶ 
μηδὲ 
φωνῆς 
μηδʼ 
ἱκεσίας 
ἀνασχόμενοι 
διέφθειραν. 
ἔξεστιν 
δʼ 
ὑμῖν 
παρελθοῦσιν 
εἴσω 
μὴ 
πολέμου 
νόμῳ 
θεάσασθαι 
τὰ 
τεκμήρια 
τῶν 
λεγομένων, 
οἴκους 
ἠρημωμένους 
ταῖς 
ἐκείνων 
ἁρπαγαῖς 
καὶ 
γύναια 
καὶ 
γενεὰς 
τῶν 
ἀπεσφαγμένων 
μελανειμονούσας, 
κωκυτὸν 
δὲ 
καὶ 
θρῆνον 
ἀνὰ 
τὴν 
πόλιν 
ὅλην· 
οὐδεὶς 
γάρ 
ἐστιν, 
ὃς 
οὐ 
γέγευται 
τῆς 
τῶν 
ἀνοσίων 
καταδρομῆς· 
οἵ 
γε 
ἐπὶ 
τοσοῦτον 
ἐξώκειλαν 
ἀπονοίας, 
ὥστε 
μὴ 
μόνον 
ἐκ 
τῆς 
χώρας 
καὶ 
τῶν 
ἔξωθεν 
πόλεων 
ἐπὶ 
τὸ 
πρόσωπον 
καὶ 
τὴν 
κεφαλὴν 
ὅλου 
τοῦ 
ἔθνους 
μετενεγκεῖν 
τὴν 
λῃστρικὴν 
τόλμαν, 
ἀλλὰ 
καὶ 
ἀπὸ 
τῆς 
πόλεως 
ἐπὶ 
τὸ 
ἱερόν. 
ὁρμητήριον 
γοῦν 
αὐτοῖς 
τοῦτο 
καὶ 
καταφυγὴ 
ταμιεῖόν 
τε 
τῶν 
ἐφʼ 
ἡμᾶς 
παρασκευῶν 
γέγονεν, 
ὁ 
δʼ 
ὑπὸ 
τῆς 
οἰκουμένης 
προσκυνούμενος 
χῶρος 
καὶ 
τοῖς 
ἀπὸ 
περάτων 
γῆς 
ἀλλοφύλοις 
ἀκοῇ 
τετιμημένος 
παρὰ 
τῶν 
γενηθέντων 
ἐνθάδε 
θηρίων 
καταπατεῖται· 
νεανιεύονταί 
τε 
ἐν 
ταῖς 
ἀπογνώσεσιν 
ἤδη 
δήμους 
τε 
δήμοις 
καὶ 
πόλεσι 
 πόλεις 
συγκρούειν 
καὶ 
κατὰ 
τῶν 
σπλάγχνων 
τῶν 
ἰδίων 
τὸ 
ἔθνος 
στρατολογεῖν. 
ἀνθʼ 
ὧν 
τὸ 
μὲν 
κάλλιστον 
καὶ 
πρέπον, 
ὡς 
ἔφην, 
ὑμῖν 
συνεξαιρεῖν 
τοὺς 
ἀλιτηρίους 
καὶ 
ὑπὲρ 
αὐτῆς 
τῆς 
ἀπάτης 
ἀμυνομένους, 
ὅτι 
συμμάχους 
ἐτόλμησαν 
καλεῖν 
οὓς 
ἔδει 
τιμωροὺς 
δεδιέναι· 
εἰ 
δὲ 
αἰδεῖσθε 
τὰς 
τῶν 
τοιούτων 
ἐπικλήσεις, 
ἀλλά 
τοι 
πάρεστι 
θεμένοις 
τὰ 
ὅπλα 
καὶ 
παρελθοῦσιν 
εἰς 
τὴν 
πόλιν 
σχήματι 
συγγενῶν 
ἀναλαβεῖν 
τὸ 
μέσον 
συμμάχων 
τε 
καὶ 
πολεμίων 
ὄνομα 
δικαστὰς 
γενομένους. 
καίτοι 
λογίσασθε, 
πόσον 
κερδήσουσιν 
ἐφʼ 
ὁμολογουμένοις 
καὶ 
τηλικούτοις 
κρινόμενοι 
παρʼ 
ὑμῖν 
οἱ 
τοῖς 
ἀκαταιτιάτοις 
μηδὲ 
λόγου 
μεταδόντες· 
λαμβανέτωσαν 
δʼ 
οὖν 
ταύτην 
ἐκ 
τῆς 
ὑμετέρας 
ἀφίξεως 
τὴν 
χάριν. 
εἰ 
δʼ 
οὔτε 
συναγανακτεῖν 
ἡμῖν 
οὔτε 
κρίνεσθαι 
δεῖ, 
τρίτον 
ἐστὶ 
καταλιπεῖν 
ἑκατέρους 
καὶ 
μήτε 
ταῖς 
ἡμετέραις 
ἐπιβαίνειν 
συμφοραῖς 
μήτε 
τοῖς 
ἐπιβούλοις 
τῆς 
μητροπόλεως 
συνέρχεσθαι. 
εἰ 
γὰρ 
καὶ 
τὰ 
μάλιστα 
Ῥωμαίοις 
ὑποπτεύετε 
διειλέχθαι 
τινάς, 
παρατηρεῖν 
ἔξεστι 
τὰς 
ἐφόδους, 
κἄν 

τι 
τῶν 
διαβεβλημένων 
ἔργῳ 
διακαλύπτηται, 
τότε 
φρουρεῖν 
τὴν 
μητρόπολιν 
ἐλθόντας 
κολάζειν 
τε 
τοὺς 
αἰτίους 
πεφωραμένους· 
οὐ 
γὰρ 
ἂν 
ὑμᾶς 
φθάσειαν 
οἱ 
πολέμιοι 
τῇ 
πόλει 
προσῳκημένους. 
εἰ 
δʼ 
οὐδὲν 
ὑμῖν 
τούτων 
εὔγνωμον 
ἢ 
μέτριον 
δοκεῖ, 
μὴ 
θαυμάζετε 
τὰ 
κλεῖθρα 
τῶν 
πυλῶν, 
ἕως 
ἂν 
φέρητε 
τὰ 
ὅπλα.” 
Τοιαῦτα 
μὲν 
ὁ 
Ἰησοῦς 
ἔλεγε· 
τῶν 
δὲ 
Ἰδουμαίων 
οὔτε 
τὸ 
 πλῆθος 
προσεῖχεν, 
ἀλλὰ 
τεθύμωτο 
μὴ 
τυχὸν 
ἑτοίμης 
τῆς 
εἰσόδου, 
καὶ 
διηγανάκτουν 
οἱ 
στρατηγοὶ 
πρὸς 
ἀπόθεσιν 
τῶν 
ὅπλων 
αἰχμαλωσίαν 
ἡγούμενοι 
τὸ 
κελευόντων 
τινῶν 
αὐτὰ 
ῥῖψαι. 
Σίμων 
δὲ 
υἱὸς 
Κααθὰ 
τῶν 
ἡγεμόνων 
εἷς, 
μόλις 
τῶν 
οἰκείων 
καταστείλας 
τὸν 
θόρυβον 
καὶ 
στὰς 
εἰς 
ἐπήκοον 
τοῖς 
ἀρχιερεῦσιν, 
οὐκέτι 
θαυμάζειν 
ἔφη 
φρουρουμένων 
ἐν 
τῷ 
ἱερῷ 
τῶν 
προμάχων 
τῆς 
ἐλευθερίας, 
εἴ 
γε 
καὶ 
τῷ 
ἔθνει 
κλείουσί 
τινες 
ἤδη 
τὴν 
κοινὴν 
πόλιν, 
καὶ 
Ῥωμαίους 
μὲν 
εἰσδέχεσθαι 
παρασκευάζονται 
τάχα 
καὶ 
στεφανώσαντες 
τὰς 
πύλας, 
Ἰδουμαίοις 
δὲ 
ἀπὸ 
τῶν 
πύργων 
διαλέγονται 
καὶ 
τὰ 
ὑπὲρ 
τῆς 
ἐλευθερίας 
ὅπλα 
κελεύουσι 
ῥῖψαι, 
μὴ 
πιστεύοντες 
δὲ 
τοῖς 
συγγενέσι 
τὴν 
τῆς 
μητροπόλεως 
φυλακὴν 
τοὺς 
αὐτοὺς 
δικαστὰς 
ποιοῦνται 
τῶν 
διαφόρων, 
καὶ 
κατηγοροῦντές 
τινων 
ὡς 
ἀποκτείνειαν 
ἀκρίτους, 
αὐτοὶ 
καταδικάζοιεν 
ὅλου 
τοῦ 
ἔθνους 
ἀτιμίαν· 
τὴν 
γοῦν 
ἅπασι 
τοῖς 
ἀλλοφύλοις 
ἀναπεπταμένην 
εἰς 
θρησκείαν 
πόλιν 
τοῖς 
οἰκείοις 
νῦν 
ἀποτετείχισθε. 
πάνυ 
γὰρ 
ἐπὶ 
σφαγὰς 
ἐσπεύδομεν 
καὶ 
τὸν 
κατὰ 
τῶν 
ὁμοφύλων 
πόλεμον 
οἱ 
διὰ 
τοῦτο 
ταχύναντες, 
ἵνʼ 
ὑμᾶς 
τηρήσωμεν 
ἐλευθέρους. 
τοιαῦτα 
μέντοι 
καὶ 
πρὸς 
τῶν 
φρουρουμένων 
ἠδίκησθε, 
καὶ 
πιθανὰς 
οὕτως 
ὑποψίας 
οἶμαι 
κατʼ 
ἐκείνων 
συνελέξατε. 
ἔπειτα 
τῶν 
ἔνδον 
φρουρᾷ 
κρατοῦντες 
ὅσοι 
κήδονται 
τῶν 
κοινῶν 
πραγμάτων, 
καὶ 
τοῖς 
συγγενεστάτοις 
ἔθνεσιν 
ἀθρόοις 
ἀποκλείσαντες 
μὲν 
τὴν 
πόλιν 
ὑβριστικὰ 
δʼ 
οὕτως 
προστάγματα 
κελεύοντες, 
τυραννεῖσθαι 
λέγετε 
καὶ 
τὸ 
τῆς 
δυναστείας 
ὄνομα 
τοῖς 
ὑφʼ 
ὑμῶν 
τυραννουμένοις 
περιάπτετε. 
τίς 
ἂν 
ἐνέγκαι 
τὴν 
εἰρωνείαν 
τῶν 
λόγων 
ἀφορῶν 
 εἰς 
τὴν 
ἐναντιότητα 
τῶν 
πραγμάτων; 
εἰ 
μὴ 
καὶ 
νῦν 
ὑμᾶς 
ἀποκλείουσιν 
Ἰδουμαῖοι 
τῆς 
μητροπόλεως, 
οὓς 
αὐτοὶ 
τῶν 
πατρίων 
ἱερῶν 
εἴργετε. 
μέμψαιτʼ 
ἂν 
εἰκότως 
τις 
τοὺς 
ἐν 
τῷ 
ἱερῷ 
πολιορκουμένους, 
ὅτι 
θαρσήσαντες 
τοὺς 
προδότας 
κολάζειν, 
οὓς 
ὑμεῖς 
ἄνδρας 
ἐπισήμους 
καὶ 
ἀκαταιτιάτους 
λέγετε 
διὰ 
τὴν 
κοινωνίαν, 
οὐκ 
ἀφʼ 
ὑμῶν 
ἤρξαντο 
καὶ 
τὰ 
καιριώτατα 
τῆς 
προδοσίας 
μέρη 
προαπέκοψαν. 
ἀλλʼ 
εἰ 
κἀκεῖνοι 
τῆς 
χρείας 
ἐγένοντο 
μαλακώτεροι, 
τηρήσομεν 
Ἰδουμαῖοι 
τὸν 
οἶκον 
τοῦ 
θεοῦ 
καὶ 
τῆς 
κοινῆς 
πατρίδος 
προπολεμήσομεν 
ἅμα 
τούς 
τε 
ἔξωθεν 
ἐπιόντας 
καὶ 
τοὺς 
ἔνδον 
προδιδόντας 
ἀμυνόμενοι 
πολεμίους. 
ἐνθάδε 
πρὸ 
τῶν 
τειχῶν 
μενοῦμεν 
ἐν 
τοῖς 
ὅπλοις, 
ἕως 
ἂν 
Ῥωμαῖοι 
κάμωσι 
προσέχοντες 
ὑμῖν 
ἢ 
ὑμεῖς 
ἐλεύθερα 
φρονήσαντες 
μεταβάλησθε.” 
Τούτοις 
τὸ 
μὲν 
τῶν 
Ἰδουμαίων 
ἐπεβόα 
πλῆθος, 
ὁ 
δὲ 
Ἰησοῦς 
ἀθυμῶν 
ἀνεχώρει 
τοὺς 
μὲν 
Ἰδουμαίους 
μηδὲν 
φρονοῦντας 
ὁρῶν 
μέτριον, 
διχόθεν 
δὲ 
τὴν 
πόλιν 
πολεμουμένην. 
ἦν 
δὲ 
οὐδὲ 
τοῖς 
Ἰδουμαίοις 
ἐν 
ἠρεμίᾳ 
τὰ 
φρονήματα· 
καὶ 
γὰρ 
τεθύμωντο 
πρὸς 
τὴν 
ὕβριν 
εἰρχθέντες 
τῆς 
πόλεως 
καὶ 
τὰ 
τῶν 
ζηλωτῶν 
ἰσχυρὰ 
δοκοῦντες 
ὡς 
οὐδὲν 
ἐπαμύνοντας 
ἑώρων, 
ἠποροῦντο 
καὶ 
μετενόουν 
πολλοὶ 
τὴν 
ἄφιξιν. 
ἡ 
δὲ 
αἰδὼς 
τοῦ 
τέλεον 
ἀπράκτους 
ὑποστρέφειν 
ἐνίκα 
τὴν 
μεταμέλειαν, 
ὥστε 
μένειν 
αὐτόθι 
πρὸ 
τοῦ 
τείχους 
κακῶς 
αὐλιζομένους· 
διὰ 
γὰρ 
τῆς 
νυκτὸς 
ἀμήχανος 
ἐκρήγνυται 
χειμὼν 
ἄνεμοί 
τε 
βίαιοι 
σὺν 
ὄμβροις 
λαβροτάτοις 
καὶ 
συνεχεῖς 
ἀστραπαὶ 
βρονταί 
τε 
φρικώδεις 
καὶ 
μυκήματα 
σειομένης 
τῆς 
γῆς 
ἐξαίσια. 
πρόδηλον 
 δὲ 
ἦν 
ἐπʼ 
ἀνθρώπων 
ὀλέθρῳ 
τὸ 
κατάστημα 
τῶν 
ὅλων 
συγκεχυμένον, 
καὶ 
οὐχὶ 
μικροῦ 
τις 
ἂν 
εἰκάσαι 
συμπτώματος 
τὰ 
τέρατα. 
Μία 
δὲ 
τοῖς 
Ἰδουμαίοις 
καὶ 
τοῖς 
ἐν 
τῇ 
πόλει 
παρέστη 
δόξα, 
τοῖς 
μὲν 
ὀργίζεσθαι 
τὸν 
θεὸν 
ἐπὶ 
τῇ 
στρατείᾳ 
καὶ 
οὐκ 
ἂν 
διαφυγεῖν 
ἐπενεγκόντας 
ὅπλα 
τῇ 
μητροπόλει, 
τοῖς 
δὲ 
περὶ 
τὸν 
Ἄνανον 
νενικηκέναι 
χωρὶς 
παρατάξεως 
καὶ 
τὸν 
θεὸν 
ὑπὲρ 
αὐτῶν 
στρατηγεῖν. 
κακοὶ 
δʼ 
ἦσαν 
ἄρα 
τῶν 
μελλόντων 
στοχασταὶ 
καὶ 
κατεμαντεύοντο 
τῶν 
ἐχθρῶν 
ἃ 
τοῖς 
ἰδίοις 
αὐτῶν 
ἐπῄει 
παθεῖν. 
οἱ 
μὲν 
γὰρ 
Ἰδουμαῖοι 
συσπειραθέντες 
τοῖς 
σώμασιν 
ἀλλήλους 
ἀντέθαλπον 
καὶ 
τοὺς 
θυρεοὺς 
ὑπὲρ 
κεφαλῆς 
συμφράξαντες 
ἧττον 
ἐκακοῦντο 
τοῖς 
ὑετοῖς, 
οἱ 
δὲ 
ζηλωταὶ 
μᾶλλον 
τοῦ 
καθʼ 
αὑτοὺς 
κινδύνου 
ὑπὲρ 
ἐκείνων 
ἐβασανίζοντο 
καὶ 
συνελθόντες 
ἐσκόπουν, 
εἴ 
τινα 
μηχανὴν 
αὐτοῖς 
ἀμύνης 
ἐπινοήσειαν. 
τοῖς 
μὲν 
οὖν 
θερμοτέροις 
ἐδόκει 
μετὰ 
τῶν 
ὅπλων 
βιάζεσθαι 
τοὺς 
παραφυλάσσοντας, 
ἔπειτα 
δʼ 
εἰσπεσόντας 
εἰς 
μέσον 
τῆς 
πόλεως 
ἀναφανδὸν 
ἀνοίγειν 
τοῖς 
συμμάχοις 
τὰς 
πύλας· 
τούς 
τε 
γὰρ 
φύλακας 
εἴξειν 
πρὸς 
τὸ 
ἀδόκητον 
αὐτῶν 
τεταραγμένους 
ἄλλως 
τε 
καὶ 
τοὺς 
πλείονας 
[αὐτῶν] 
ὄντας 
ἀνόπλους 
καὶ 
πολέμων 
ἀπείρους, 
καὶ 
τῶν 
κατὰ 
τὴν 
πόλιν 
δυσσύνακτον 
ἔσεσθαι 
τὸ 
πλῆθος 
κατειλημένον 
ὑπὸ 
τοῦ 
χειμῶνος 
εἰς 
τὰς 
οἰκίας. 
εἰ 
δὲ 
καί 
τις 
γένοιτο 
κίνδυνος, 
πρέπειν 
αὐτοῖς 
πᾶν 
ὁτιοῦν 
παθεῖν 
ἢ 
περιιδεῖν 
τοσοῦτον 
πλῆθος 
διʼ 
αὐτοὺς 
αἰσχρῶς 
ἀπολλύμενον. 
οἱ 
δὲ 
συνετώτεροι 
βιάζεσθαι 
μὲν 
ἀπεγίνωσκον 
ὁρῶντες 
οὐ 
μόνον 
τὴν 
αὐτῶν 
φρουρὰν 
πληθύουσαν 
ἀλλὰ 
καὶ 
τὸ 
τῆς 
πόλεως 
τεῖχος 
διὰ 
τοὺς 
Ἰδουμαίους 
ἐπιμελῶς 
φυλασσόμενον, 
ᾤοντό 
τε 
πανταχοῦ 
τὸν 
Ἄνανον 
παρεῖναι 
καὶ 
κατὰ 
πᾶσαν 
ὥραν 
ἐπισκέπτεσθαι 
 τὰς 
φυλακάς· 
ὃ 
δὴ 
ταῖς 
μὲν 
ἄλλαις 
νυξὶν 
οὕτως 
εἶχεν, 
ἀνείθη 
δὲ 
κατʼ 
ἐκείνην, 
οὐ 
κατὰ 
τὴν 
Ἀνάνου 
ῥᾳθυμίαν, 
ἀλλʼ 
ὡς 
αὐτὸς 
ἐκεῖνος 
ἀπόλοιτο 
καὶ 
τὸ 
πλῆθος 
τῶν 
φυλάκων 
στρατηγούσης 
τῆς 
εἱμαρμένης, 
ἣ 
δὴ 
καὶ 
τότε 
τῆς 
νυκτὸς 
προκοπτούσης 
καὶ 
τοῦ 
χειμῶνος 
ἐπακμάζοντος 
κοιμίζει 
μὲν 
τοὺς 
ἐπὶ 
τῇ 
στοᾷ 
φρουρούς, 
τοῖς 
δὲ 
ζηλωταῖς 
ἐπίνοιαν 
ἐμβάλλει 
τῶν 
ἱερῶν 
αἴροντας 
πριόνων 
ἐκτεμεῖν 
τοὺς 
μοχλοὺς 
τῶν 
πυλῶν. 
συνήργησε 
δʼ 
αὐτοῖς 
πρὸς 
τὸ 
μὴ 
κατακουσθῆναι 
τὸν 
ψόφον 
ὅ 
τε 
τῶν 
ἀνέμων 
ἦχος 
καὶ 
τὸ 
τῶν 
βροντῶν 
ἐπάλληλον. 
Διαλανθάνοντες 
δὲ 
ἐκ 
τοῦ 
ἱεροῦ 
παραγίνονται 
πρὸς 
τὸ 
τεῖχος 
καὶ 
τοῖς 
αὐτοῖς 
πρίοσι 
χρώμενοι 
τὴν 
κατὰ 
τοὺς 
Ἰδουμαίους 
ἀνοίγουσι 
πύλην. 
τοῖς 
δὲ 
τὸ 
μὲν 
πρῶτον 
ἐμπίπτει 
ταραχὴ 
τοὺς 
περὶ 
τὸν 
Ἄνανον 
ἐπιχειρεῖν 
οἰηθεῖσι, 
καὶ 
πᾶς 
ἐπὶ 
τοῦ 
ξίφους 
ἔσχε 
τὴν 
δεξιὰν 
ὡς 
ἀμυνούμενος· 
ταχέως 
δὲ 
γνωρίζοντες 
τοὺς 
ἥκοντας 
εἰσῄεσαν. 
εἰ 
μὲν 
οὖν 
ἐτράποντο 
περὶ 
τὴν 
πόλιν, 
οὐδὲν 
ἐκώλυσεν 
ἂν 
ἀπολωλέναι 
τὸν 
δῆμον 
αὔτανδρον· 
οὕτως 
εἶχον 
ὀργῆς· 
νῦν 
δὲ 
πρώτους 
τοὺς 
ζηλωτὰς 
σπεύδοντες 
τῆς 
φρουρᾶς 
ἐξελέσθαι, 
δεομένων 
πολλὰ 
καὶ 
τῶν 
εἰσδεξαμένων 
μὴ 
περιιδεῖν 
διʼ 
οὓς 
ἦλθον 
ἐν 
μέσοις 
τοῖς 
δεινοῖς 
μηδʼ 
αὐτοῖς 
χαλεπώτερον 
ἐπισεῖσαι 
τὸν 
κίνδυνον· 
τῶν 
μὲν 
γὰρ 
φρουρῶν 
ἁλόντων 
ῥᾴδιον 
αὐτοῖς 
εἶναι 
χωρεῖν 
ἐπὶ 
τὴν 
πόλιν, 
εἰ 
δʼ 
ἅπαξ 
ταύτην 
προκινήσειαν, 
οὐκ 
ἂν 
ἔτι 
ἐκείνων 
κρατῆσαι· 
πρὸς 
γὰρ 
τὴν 
αἴσθησιν 
συντάξεσθαι 
αὐτοὺς 
καὶ 
τὰς 
ἀνόδους 
ἀποφράξειν· 
Συνεδόκει 
ταῦτα 
τοῖς 
Ἰδουμαίοις, 
καὶ 
διὰ 
τῆς 
πόλεως 
ἀνέβαινον 
πρὸς 
τὸ 
ἱερόν, 
μετέωροί 
τε 
οἱ 
ζηλωταὶ 
τὴν 
ἄφιξιν 
αὐτῶν 
ἐκαραδόκουν. 
καὶ 
παριόντων 
εἴσω 
καὶ 
αὐτοὶ 
θαρροῦντες 
προῄεσαν 
ἐκ 
τοῦ 
ἐνδοτέρου 
ἱεροῦ. 
μιγέντες 
δὲ 
τοῖς 
Ἰδουμαίοις 
προσέβαλλον 
ταῖς 
φυλακαῖς, 
καὶ 
τινὰς 
μὲν 
τῶν 
προκοιτούντων 
ἀπέσφαξαν 
κοιμωμένους, 
πρὸς 
δὲ 
τὴν 
τῶν 
ἐγρηγορότων 
βοὴν 
διανέστη 
πᾶν 
τὸ 
πλῆθος 
καὶ 
μετʼ 
ἐκπλήξεως 
ἁρπάζοντες 
τὰ 
ὅπλα 
πρὸς 
τὴν 
ἄμυναν 
ἐχώρουν. 
ἕως 
μὲν 
οὖν 
μόνους 
τοὺς 
ζηλωτὰς 
ἐπιχειρεῖν 
ὑπελάμβανον, 
ἐθάρρουν 
ὡς 
τῷ 
πλήθει 
περιεσόμενοι, 
κατιδόντες 
δὲ 
ἔξωθεν 
ἐπιχεομένους 
ἄλλους 
ᾔσθοντο 
τὴν 
εἰσβολὴν 
τῶν 
Ἰδουμαίων, 
καὶ 
τὸ 
μὲν 
πλέον 
αὐτῶν 
ἅμα 
ταῖς 
ψυχαῖς 
κατέβαλλε 
τὰ 
ὅπλα 
καὶ 
πρὸς 
οἰμωγαῖς 
ἦν, 
φραξάμενοι 
δὲ 
ὀλίγοι 
τῶν 
νέων 
γενναίως 
ἐδέχοντο 
τοὺς 
Ἰδουμαίους 
καὶ 
μέχρι 
πολλοῦ 
τὴν 
ἀργοτέραν 
πληθὺν 
ἔσκεπον. 
οἱ 
δὲ 
κραυγῇ 
διεσήμαινον 
τοῖς 
κατὰ 
τὴν 
πόλιν 
τὰς 
συμφοράς, 
κἀκείνων 
ἀμῦναι 
μὲν 
οὐδεὶς 
ἐτόλμησεν, 
ὡς 
ἔμαθον 
εἰσπεπαικότας 
τοὺς 
Ἰδουμαίους, 
ἀργὰ 
δʼ 
ἀντεβόων 
καὶ 
ἀντωλοφύροντο, 
καὶ 
πολὺς 
κωκυτὸς 
γυναικῶν 
ἠγείρετο 
κινδυνεύοντος 
ἑκάστῃ 
τινὸς 
τῶν 
φυλάκων. 
οἱ 
δὲ 
ζηλωταὶ 
τοῖς 
Ἰδουμαίοις 
συνεπηλάλαζον 
καὶ 
τὴν 
ἐκ 
πάντων 
βοὴν 
ὁ 
χειμὼν 
ἐποίει 
φοβερωτέραν. 
ἐφείδοντό 
τε 
οὐδενὸς 
Ἰδουμαῖοι 
φύσει 
τε 
ὠμότατοι 
φονεύειν 
ὄντες 
καὶ 
τῷ 
χειμῶνι 
κεκακωμένοι 
κατὰ 
τῶν 
ἀποκλεισάντων 
ἐχρῶντο 
τοῖς 
θυμοῖς· 
ἦσαν 
δʼ 
ὅμοιοι 
τοῖς 
ἱκετεύουσι 
καὶ 
τοῖς 
ἀμυνομένοις 
καὶ 
πολλοὺς 
τήν 
τε 
 συγγένειαν 
ἀναμιμνήσκοντας 
καὶ 
δεομένους 
τοῦ 
κοινοῦ 
ἱεροῦ 
λαβεῖν 
αἰδῶ 
διήλαυνον 
τοῖς 
ξίφεσιν. 
ἦν 
δὲ 
φυγῆς 
μὲν 
οὐδεὶς 
τόπος 
οὐδὲ 
σωτηρίας 
ἐλπίς, 
συνωθούμενοι 
δὲ 
περὶ 
ἀλλήλους 
κατεκόπτοντο, 
καὶ 
τὸ 
πλέον 
ἐκβιαζόμενοι. 
ὡς 
οὐκέτʼ 
ἦν 
ὑποχωρήσεως 
τόπος 
ἐπῄεσαν 
δὲ 
οἱ 
φονεύοντες, 
ὑπʼ 
ἀμηχανίας 
κατεκρήμνιζον 
ἑαυτοὺς 
εἰς 
τὴν 
πόλιν, 
οἰκτρότερον 
ἔμοιγε 
δοκεῖν 
οὗ 
διέφευγον 
ὀλέθρου 
τὸν 
αὐθαίρετον 
ὑπομένοντες. 
ἐπεκλύσθη 
δὲ 
τὸ 
ἔξωθεν 
ἱερὸν 
πᾶν 
αἵματι, 
καὶ 
νεκροὺς 
ὀκτακισχιλίους 
πεντακοσίους 
ἡ 
ἡμέρα 
κατελάμβανεν. 
Οὐκ 
ἐκορέσθησαν 
δὲ 
τούτοις 
οἱ 
θυμοὶ 
τῶν 
Ἰδουμαίων, 
ἀλλʼ 
ἐπὶ 
τὴν 
πόλιν 
τραπόμενοι 
πᾶσαν 
μὲν 
οἰκίαν 
διήρπαζον, 
ἔκτεινον 
δὲ 
τὸν 
περιτυχόντα. 
καὶ 
τὸ 
μὲν 
ἄλλο 
πλῆθος 
αὐτοῖς 
ἐδόκει 
παρανάλωμα, 
τοὺς 
δὲ 
ἀρχιερεῖς 
ἀνεζήτουν, 
καὶ 
κατʼ 
ἐκείνων 
ἦν 
τοῖς 
πλείστοις 
ἡ 
φορά. 
ταχέως 
δʼ 
ἁλόντες 
διεφθείροντο, 
καὶ 
τοῖς 
νεκροῖς 
αὐτῶν 
ἐπιστάντες 
τὸν 
μὲν 
Ἄνανον 
τῆς 
πρὸς 
τὸν 
δῆμον 
εὐνοίας. 
τὸν 
δὲ 
Ἰησοῦν 
τῶν 
ἀπὸ 
τοῦ 
τείχους 
λόγων 
ἐπέσκωπτον. 
προῆλθον 
δὲ 
εἰς 
τοσοῦτον 
ἀσεβείας 
ὥστε 
καὶ 
ἀτάφους 
ῥῖψαι, 
καίτοι 
τοσαύτην 
Ἰουδαίων 
περὶ 
τὰς 
ταφὰς 
πρόνοιαν 
ποιουμένων, 
ὥστε 
καὶ 
τοὺς 
ἐκ 
καταδίκης 
ἀνεσταυρωμένους 
πρὸ 
δύντος 
ἡλίου 
καθελεῖν 
τε 
καὶ 
θάπτειν. 
οὐκ 
ἂν 
ἁμάρτοιμι 
δʼ 
εἰπὼν 
ἁλώσεως 
ἄρξαι 
τῇ 
πόλει 
τὸν 
Ἀνάνου 
θάνατον, 
καὶ 
ἀπʼ 
ἐκείνης 
τῆς 
ἡμέρας 
ἀνατραπῆναι 
τὸ 
τεῖχος 
καὶ 
διαφθαρῆναι 
τὰ 
πράγματα 
Ἰουδαίοις, 
ἐν 
ᾗ 
τὸν 
ἀρχιερέα 
καὶ 
ἡγεμόνα 
τῆς 
ἰδίας 
σωτηρίας 
αὐτῶν 
ἐπὶ 
μέσης 
τῆς 
πόλεως 
εἶδον 
ἀπεσφαγμένον. 
ἦν 
γὰρ 
δὴ 
τά 
τε 
ἄλλα 
σεμνὸς 
ἁνὴρ 
καὶ 
δικαιότατος. 
καὶ 
παρὰ 
τὸν 
ὄγκον 
τῆς 
τε 
εὐγενείας 
καὶ 
τῆς 
ἀξίας 
καὶ 
ἧς 
εἶχε 
τιμῆς 
ἠγαπηκὼς 
τὸ 
ἰσότιμον 
καὶ 
πρὸς 
τοὺς 
ταπεινοτάτους, 
φιλελεύθερός 
τε 
ἐκτόπως 
καὶ 
δημοκρατίας 
ἐραστής, 
πρό 
τε 
τῶν 
ἰδίων 
λυσιτελῶν 
τὸ 
κοινῇ 
συμφέρον 
ἀεὶ 
τιθέμενος 
καὶ 
περὶ 
παντὸς 
ποιούμενος 
τὴν 
εἰρήνην· 
ἄμαχα 
γὰρ 
ᾔδει 
τὰ 
Ῥωμαίων· 
προσκοπούμενος 
δʼ 
ὑπʼ 
ἀνάγκης 
καὶ 
τὰ 
κατὰ 
τὸν 
πόλεμον, 
ὅπως, 
εἰ 
μὴ 
διαλύσαιντο 
Ἰουδαῖοι, 
δεξιῶς 
διαφέροιντο. 
καθόλου 
δʼ 
εἰπεῖν, 
ζῶντος 
Ἀνάνου 
πάντως 
ἂν 
διελύθησαν· 
δεινὸς 
γὰρ 
ἦν 
εἰπεῖν 
τε 
καὶ 
πεῖσαι 
τὸν 
δῆμον, 
ἤδη 
δὲ 
ἐχειροῦτο 
καὶ 
τοὺς 
ἐμποδίζοντας· 
ἢ 
πολεμοῦντες 
πλείστην 
ἂν 
τριβὴν 
Ῥωμαίοις 
παρέσχον 
ὑπὸ 
τοιούτῳ 
στρατηγῷ. 
παρέζευκτο 
δʼ 
αὐτῷ 
καὶ 
ὁ 
Ἰησοῦς, 
αὐτοῦ 
μὲν 
λειπόμενος 
κατὰ 
σύγκρισιν, 
προύχων 
δὲ 
τῶν 
ἄλλων. 
ἀλλʼ 
οἶμαι 
κατακρίνας 
ὁ 
θεὸς 
ὡς 
μεμιασμένης 
τῆς 
πόλεως 
ἀπώλειαν 
καὶ 
πυρὶ 
βουλόμενος 
ἐκκαθαρθῆναι 
τὰ 
ἅγια 
τοὺς 
ἀντεχομένους 
αὐτῶν 
καὶ 
φιλοστοργοῦντας 
περιέκοπτεν. 
οἱ 
δὲ 
πρὸ 
ὀλίγου 
τὴν 
ἱερὰν 
ἐσθῆτα 
περικείμενοι 
καὶ 
τῆς 
κοσμικῆς 
θρησκείας 
κατάρχοντες 
προσκυνούμενοί 
τε 
τοῖς 
ἐκ 
τῆς 
οἰκουμένης 
παραβάλλουσιν 
εἰς 
τὴν 
πόλιν, 
ἐρριμμένοι 
γυμνοὶ 
βορὰ 
κυνῶν 
καὶ 
θηρίων 
ἐβλέποντο. 
αὐτὴν 
ἐπʼ 
ἐκείνοις 
στενάξαι 
τοῖς 
ἀνδράσι 
δοκῶ 
τὴν 
ἀρετήν, 
ὀλοφυρομένην 
ὅτι 
τοσοῦτον 
ἥττητο 
 τῆς 
κακίας. 
ἀλλὰ 
[γὰρ] 
τὸ 
μὲν 
Ἀνάνου 
καὶ 
Ἰησοῦ 
τέλος 
τοιοῦτον 
ἀπέβη. 
Μετὰ 
δʼ 
ἐκείνους 
οἵ 
τε 
ζηλωταὶ 
καὶ 
τῶν 
Ἰδουμαίων 
τὸ 
πλῆθος 
τὸν 
λαὸν 
ὥσπερ 
ἀνοσίων 
ζῴων 
ἀγέλην 
ἐπιόντες 
ἔσφαζον. 
καὶ 
τὸ 
μὲν 
εἰκαῖον 
ἐφʼ 
οὗ 
καταληφθείη 
τόπου 
διεφθείρετο, 
τοὺς 
δὲ 
εὐγενεῖς 
καὶ 
νέους 
συλλαμβάνοντες 
εἰς 
εἱρκτὴν 
κατέκλειον 
δεδεμένους, 
κατʼ 
ἐλπίδα 
τοῦ 
προσθήσεσθαί 
τινας 
αὐτοῖς 
τὴν 
ἀναίρεσιν 
ὑπερτιθέμενοι. 
προσέσχε 
δʼ 
οὐδείς, 
ἀλλὰ 
πάντες 
τοῦ 
τάξασθαι 
μετὰ 
τῶν 
πονηρῶν 
κατὰ 
τῆς 
πατρίδος 
προείλοντο 
τὸν 
θάνατον. 
δεινὰς 
δὲ 
τῆς 
ἀρνήσεως 
αἰκίας 
ὑπέμενον 
μαστιγούμενοί 
τε 
καὶ 
στρεβλούμενοι, 
μετὰ 
δὲ 
τὸ 
μηκέτʼ 
ἀρκεῖν 
τὸ 
σῶμα 
ταῖς 
βασάνοις 
μόλις 
ἠξιοῦντο 
τοῦ 
ξίφους. 
οἱ 
συλληφθέντες 
δὲ 
μεθʼ 
ἡμέραν 
ἀνῃροῦντο 
νύκτωρ, 
καὶ 
τοὺς 
νεκροὺς 
ἐκφοροῦντες 
ἔρριπτον, 
ὡς 
ἑτέροις 
εἴη 
δεσμώταις 
τόπος. 
ἦν 
δὲ 
τοσαύτη 
τοῦ 
δήμου 
κατάπληξις, 
ὡς 
μηδένα 
τολμῆσαι 
μήτε 
κλαίειν 
φανερῶς 
τὸν 
προσήκοντα 
νεκρὸν 
μήτε 
θάπτειν, 
ἀλλὰ 
λαθραῖα 
μὲν 
ἦν 
αὐτῶν 
κατακεκλεισμένων 
τὰ 
δάκρυα 
καὶ 
μετὰ 
περισκέψεως, 
μή 
τις 
ἐπακούσῃ 
τῶν 
ἐχθρῶν, 
ἔστενον· 
ἴσα 
γὰρ 
τοῖς 
πενθουμένοις 
ὁ 
πενθήσας 
εὐθὺς 
ἔπασχε· 
νύκτωρ 
δὲ 
κόνιν 
αἴροντες 
χεροῖν 
ὀλίγην 
ἐπερρίπτουν 
τοῖς 
σώμασι, 
καὶ 
μεθʼ 
ἡμέραν 
εἴ 
τις 
παράβολος. 
μύριοι 
καὶ 
δισχίλιοι 
τῶν 
εὐγενῶν 
νέων 
οὕτως 
διεφθάρησαν. 
Οἱ 
δὲ 
ἤδη 
διαμεμισηκότες 
τὸ 
φονεύειν 
ἀνέδην 
εἰρωνεύοντο 
δικαστήρια 
καὶ 
κρίσεις. 
καὶ 
δή 
τινα 
τῶν 
ἐπιφανεστάτων 
ἀποκτείνειν 
προθέμενοι 
Ζαχαρίαν 
υἱὸν 
Βάρεις· 
παρώξυνε 
δὲ 
αὐτοὺς 
τὸ 
λίαν 
τἀνδρὸς 
μισοπόνηρον 
καὶ 
φιλελεύθερον, 
ἦν 
δὲ 
καὶ 
πλούσιος, 
ὥστε 
μὴ 
μόνον 
ἐλπίζειν 
τὴν 
ἁρπαγὴν 
τῆς 
οὐσίας, 
ἀλλὰ 
καὶ 
προσαποσκευάσεσθαι 
δυνατὸν 
ἄνθρωπον 
εἰς 
τὴν 
αὐτῶν 
κατάλυσιν· 
συγκαλοῦσι 
μὲν 
ἐξ 
ἐπιτάγματος 
ἑβδομήκοντα 
τῶν 
ἐν 
τέλει 
δημοτῶν 
εἰς 
τὸ 
ἱερόν, 
περιθέντες 
δʼ 
αὐτοῖς 
ὥσπερ 
ἐπὶ 
σκηνῆς 
σχῆμα 
δικαστῶν 
ἔρημον 
ἐξουσίας 
τοῦ 
Ζαχαρίου 
κατηγόρουν, 
ὡς 
ἐνδιδοίη 
τὰ 
πράγματα 
Ῥωμαίοις 
καὶ 
περὶ 
προδοσίας 
διαπέμψαιτο 
πρὸς 
Οὐεσπασιανόν. 
ἦν 
δὲ 
οὔτʼ 
ἔλεγχός 
τις 
τῶν 
κατηγορουμένων 
οὔτε 
τεκμήριον, 
ἀλλʼ 
αὐτοὶ 
πεπεῖσθαι 
καλῶς 
ἔφασαν 
καὶ 
τοῦτʼ 
εἶναι 
πίστιν 
τῆς 
ἀληθείας 
ἠξίουν. 
ὅ 
γε 
μὴν 
Ζαχαρίας 
συνιδὼν 
μηδεμίαν 
αὐτῷ 
καταλειπομένην 
σωτηρίας 
ἐλπίδα, 
κεκλῆσθαι 
γὰρ 
κατʼ 
ἐνέδραν 
εἰς 
εἱρκτήν, 
οὐκ 
ἐπὶ 
δικαστήριον, 
ἐποιήσατο 
τὴν 
τοῦ 
ζῆν 
ἀπόγνωσιν 
οὐκ 
ἀπαρρησίαστον, 
ἀλλὰ 
καταστὰς 
τὸ 
μὲν 
πιθανὸν 
τῶν 
κατηγορημένων 
διεχλεύασε 
καὶ 
διὰ 
βραχέων 
ἀπελύσατο 
τὰς 
ἐπιφερομένας 
αἰτίας. 
ἔπειτα 
δὲ 
τὸν 
λόγον 
εἰς 
τοὺς 
κατηγόρους 
ἀποστρέψας 
ἑξῆς 
πάσας 
αὐτῶν 
διεξῄει 
τὰς 
παρανομίας 
καὶ 
πολλὰ 
περὶ 
τῆς 
συγχύσεως 
κατωλοφύρατο 
τῶν 
πραγμάτων. 
οἱ 
ζηλωταὶ 
δʼ 
ἐθορύβουν 
καὶ 
μόλις 
τῶν 
ξιφῶν 
ἀπεκράτουν, 
τὸ 
σχῆμα 
καὶ 
τὴν 
εἰρωνείαν 
τοῦ 
δικαστηρίου 
μέχρι 
τέλους 
παῖξαι 
προαιρούμενοι, 
καὶ 
ἄλλως 
πειράσαι 
θέλοντες 
τοὺς 
δικαστάς, 
εἰ 
παρὰ 
τὸν 
αὐτῶν 
κίνδυνον 
μνησθήσονται 
τοῦ 
δικαίου. 
φέρουσι 
δὲ 
οἱ 
ἑβδομήκοντα 
τῷ 
κρινομένῳ 
τὰς 
ψήφους 
 ἅπαντες 
καὶ 
σὺν 
αὐτῷ 
προείλοντο 
τεθνάναι 
μᾶλλον 
ἢ 
τῆς 
ἀναιρέσεως 
αὐτοῦ 
λαβεῖν 
τὴν 
ἐπιγραφήν. 
ἤρθη 
δὲ 
βοὴ 
τῶν 
ζηλωτῶν 
πρὸς 
τὴν 
ἀπόλυσιν, 
καὶ 
πάντων 
μὲν 
ἦν 
ἀγανάκτησις 
ἐπὶ 
τοῖς 
δικασταῖς 
ὡς 
μὴ 
συνιεῖσι 
τὴν 
εἰρωνείαν 
τῆς 
δοθείσης 
αὐτοῖς 
ἐξουσίας, 
δύο 
δὲ 
τολμηρότατοι 
προσπεσόντες 
ἐν 
μέσῳ 
τῷ 
ἱερῷ 
διαφθείρουσι 
τὸν 
Ζαχαρίαν 
καὶ 
πεσόντι 
ἐπιχλευάσαντες 
ἔφασαν 
“καὶ 
παρʼ 
ἡμῶν 
τὴν 
ψῆφον 
ἔχεις 
καὶ 
βεβαιοτέραν 
ἀπόλυσιν” 
ῥίπτουσί 
τε 
αὐτὸν 
[εὐθέως] 
ἀπὸ 
τοῦ 
ἱεροῦ 
κατὰ 
τῆς 
ὑποκειμένης 
φάραγγος. 
τοὺς 
δὲ 
δικαστὰς 
πρὸς 
ὕβριν 
ἀπεστραμμένοις 
τοῖς 
ξίφεσι 
τύπτοντες 
ἐξέωσαν 
τοῦ 
περιβόλου, 
διʼ 
ἓν 
τοῦτο 
φεισάμενοι 
τῆς 
σφαγῆς 
αὐτῶν, 
ἵνα 
σκεδασθέντες 
ἀνὰ 
τὴν 
πόλιν 
ἄγγελοι 
πᾶσι 
τῆς 
δουλείας 
γένωνται. 
Τοῖς 
δὲ 
Ἰδουμαίοις 
ἤδη 
τῆς 
παρουσίας 
μετέμελε 
καὶ 
προσίστατο 
τὰ 
πραττόμενα. 
συναγαγὼν 
δὲ 
αὐτούς 
τις 
ἀπὸ 
τῶν 
ζηλωτῶν 
κατʼ 
ἰδίαν 
ἐλθὼν 
ἐνεδείκνυτο 
τὰ 
συμπαρανομηθέντα 
τοῖς 
καλέσασι 
καὶ 
τὸ 
κατὰ 
τῆς 
μητροπόλεως 
διεξῄει· 
παρατάσσεσθαι 
μὲν 
γὰρ 
ὡς 
ὑπὸ 
τῶν 
ἀρχιερέων 
προδιδομένης 
Ῥωμαίοις 
τῆς 
μητροπόλεως, 
εὑρηκέναι 
δὲ 
προδοσίας 
μὲν 
τεκμήριον 
οὐδέν, 
τοὺς 
δʼ 
ἐκείνην 
ὑποκρινομένους 
φυλάττεσθαι 
καὶ 
πολέμου 
καὶ 
τυραννίδος 
ἔργα 
τολμῶντας. 
προσήκειν 
μὲν 
οὖν 
αὐτοῖς 
διακωλύειν 
ἀπʼ 
ἀρχῆς· 
ἐπειδὴ 
δὲ 
ἅπαξ 
εἰς 
κοινωνίαν 
ἐμφυλίου 
φόνου 
προέπεσον, 
ὅρον 
γοῦν 
ἐπιθεῖναι 
τοῖς 
ἁμαρτήμασι 
καὶ 
μὴ 
παραμένειν 
χορηγοῦντας 
ἰσχὺν 
τοῖς 
καταλύουσι 
τὰ 
πάτρια. 
καὶ 
γὰρ 
εἴ 
τινες 
χαλεπαίνουσι 
τὸ 
κλεισθῆναι 
τὰς 
πύλας 
καὶ 
μὴ 
δοθῆναι 
μετὰ 
τῶν 
ὅπλων 
αὐτοῖς 
ἑτοίμην 
τὴν 
εἴσοδον, 
ἀλλὰ 
τοὺς 
εἴρξαντας 
τετιμωρῆσθαι· 
καὶ 
τεθνάναι 
μὲν 
Ἄνανον, 
διεφθάρθαι 
δὲ 
ἐπὶ 
μιᾶς 
νυκτὸς 
ὀλίγου 
δεῖν 
πάντα 
τὸν 
δῆμον· 
ἐφʼ 
οἷς 
τῶν 
μὲν 
οἰκείων 
πολλοὺς 
αἰσθάνεσθαι 
μετανοοῦντας, 
τῶν 
ἐπικαλεσαμένων 
δὲ 
ὁρᾶν 
ἄμετρον 
τὴν 
ὠμότητα 
μηδὲ 
διʼ 
οὓς 
ἐσώθησαν 
αἰδουμένων· 
ἐν 
ὄμμασι 
γοῦν 
τῶν 
συμμάχων 
τὰ 
αἴσχιστα 
τολμᾶν, 
καὶ 
τὰς 
ἐκείνων 
παρανομίας 
Ἰδουμαίοις 
προσάπτεσθαι, 
μέχρις 
ἂν 
μήτε 
κωλύῃ 
τις 
μήτε 
χωρίζηται 
τῶν 
δρωμένων. 
δεῖν 
οὖν, 
ἐπειδὴ 
διαβολὴ 
μὲν 
πέφηνε 
τὰ 
τῆς 
προδοσίας, 
ἔφοδος 
δὲ 
Ῥωμαίων 
οὐδεμία 
προσδοκᾶται, 
δυναστεία 
δʼ 
ἐπιτετείχισται 
τῇ 
πόλει 
δυσκατάλυτος, 
αὐτοὺς 
ἀναχωρεῖν 
ἐπʼ 
οἴκου 
καὶ 
τῷ 
μὴ 
κοινωνεῖν 
τοῖς 
φαύλοις 
ἁπάντων 
ἀπολογήσασθαι 
πέρι, 
ὧν 
φενακισθέντες 
μετάσχοιεν. 
Τούτοις 
πεισθέντες 
οἱ 
Ἰδουμαῖοι 
πρῶτον 
μὲν 
λύουσι 
τοὺς 
ἐν 
τοῖς 
δεσμωτηρίοις 
περὶ 
δισχιλίους 
δημότας, 
οἳ 
παραχρῆμα 
φυγόντες 
ἐκ 
τῆς 
πόλεως 
ἀφικνοῦνται 
πρὸς 
Σίμωνα, 
περὶ 
οὗ 
μικρὸν 
ὕστερον 
ἐροῦμεν· 
ἔπειτα 
ἐκ 
τῶν 
Ἱεροσολύμων 
ἀνεχώρησαν 
ἐπʼ 
οἴκου. 
καὶ 
συνέβη 
τὸν 
χωρισμὸν 
αὐτῶν 
γενέσθαι 
παράδοξον 
ἀμφοτέροις· 
ὅ 
τε 
γὰρ 
δῆμος 
ἀγνοῶν 
τὴν 
μετάνοιαν 
ἀνεθάρσησε 
πρὸς 
ὀλίγον 
ὡς 
ἐχθρῶν 
κεκουφισμένος, 
οἵ 
τε 
ζηλωταὶ 
μᾶλλον 
ἐπανέστησαν, 
οὐχ 
ὡς 
ὑπὸ 
συμμάχων 
καταλειφθέντες, 
ἀλλʼ 
ἀπηλλαγμένοι 
τῶν 
δυσωπούντων 
καὶ 
διατρεπόντων 
παρανομεῖν. 
οὐκέτι 
γοῦν 
μέλλησις 
ἢ 
σκέψις 
ἦν 
τῶν 
ἀδικημάτων, 
ἀλλʼ 
ὀξυτάταις 
μὲν 
ἐχρῶντο 
ταῖς 
ἐπινοίαις 
εἰς 
ἕκαστα, 
τὰ 
δοχθέντα 
δὲ 
τάχιον 
καὶ 
τῆς 
ἐπινοίας 
ἐνήργουν. 
μάλιστα 
δʼ 
ἐπʼ 
ἀνδρείαν 
τε 
καὶ 
εὐγένειαν 
ἐφόνων, 
τὴν 
μὲν 
φθόνῳ 
λυμαινόμενοι, 
τὸ 
δὲ 
γενναῖον 
δέει· 
μόνην 
γὰρ 
αὐτῶν 
ἀσφάλειαν 
ὑπελάμβανον 
τὸ 
μηδένα 
τῶν 
δυνατῶν 
καταλιπεῖν. 
ἀνῃρέθη 
γοῦν 
σὺν 
πολλοῖς 
ἑτέροις 
καὶ 
Γουρίων, 
ἀξιώματι 
μὲν 
καὶ 
γένει 
προύχων, 
δημοκρατικὸς 
δὲ 
καὶ 
φρονήματος 
ἐλευθερίου 
μεστός, 
εἰ 
καί 
τις 
ἕτερος 
Ἰουδαίων· 
ἀπώλεσε 
δὲ 
αὐτὸν 
ἡ 
παρρησία 
μάλιστα 
πρὸς 
τοῖς 
ἄλλοις 
πλεονεκτήμασιν. 
οὐδʼ 
ὁ 
Περαΐτης 
Νίγερ 
αὐτῶν 
τὰς 
χεῖρας 
διέφυγεν, 
ἀνὴρ 
ἄριστος 
ἐν 
τοῖς 
πρὸς 
Ῥωμαίους 
πολέμοις 
γενόμενος· 
ὃς 
καὶ 
βοῶν 
πολλάκις 
τάς 
τε 
ὠτειλὰς 
ἐπιδεικνὺς 
διὰ 
μέσης 
ἐσύρετο 
τῆς 
πόλεως. 
ἐπεὶ 
δὲ 
ἔξω 
τῶν 
πυλῶν 
ἦκτο, 
τὴν 
σωτηρίαν 
ἀπογνοὺς 
περὶ 
ταφῆς 
ἱκέτευεν· 
οἱ 
δὲ 
προαπειλήσαντες 
ἧς 
ἐπεθύμει 
μάλιστα 
γῆς 
μὴ 
μεταδώσειν 
αὐτῷ, 
τὸν 
φόνον 
ἐνήργουν. 
ἀναιρούμενος 
δὲ 
ὁ 
Νίγερ 
τιμωροὺς 
Ῥωμαίους 
αὐτοῖς 
ἐπηράσατο 
λιμόν 
τε 
καὶ 
λοιμὸν 
ἐπὶ 
τῷ 
πολέμῳ 
καὶ 
πρὸς 
ἅπασι 
τὰς 
ἀλλήλων 
χεῖρας· 
ἃ 
δὴ 
πάντα 
κατὰ 
τῶν 
ἀσεβῶν 
ἐκύρωσεν 
ὁ 
θεός, 
καὶ 
τὸ 
δικαιότατον, 
ὅτι 
γεύσασθαι 
τῆς 
ἀλλήλων 
ἀπονοίας 
ἔμελλον 
οὐκ 
εἰς 
μακρὰν 
στασιάσαντες. 
Νίγερ 
μὲν 
οὖν 
ἀνῃρημένος 
τοὺς 
περὶ 
τῆς 
καταλύσεως 
αὐτῶν 
φόβους 
ἐπεκούφισε, 
τοῦ 
λαοῦ 
δὲ 
μέρος 
οὐδὲν 
ἦν, 
ᾧ 
μὴ 
πρὸς 
ἀπώλειαν 
ἐπενοεῖτο 
πρόφασις. 
τὸ 
μὲν 
γὰρ 
αὐτῶν 
διενεχθέν 
τινι 
πάλαι 
διέφθαρτο, 
τὸ 
δὲ 
μὴ 
προσκροῦσαν 
κατʼ 
εἰρήνην 
ἐπικαίρους 
ἐλάμβανε 
τὰς 
αἰτίας· 
καὶ 
ὁ 
μὲν 
μηδʼ 
ὅλως 
αὐτοῖς 
προσιὼν 
ὡς 
ὑπερήφανος, 
ὁ 
προσιὼν 
δὲ 
μετὰ 
παρρησίας 
ὡς 
καταφρονῶν, 
ὁ 
θεραπεύων 
δʼ 
ὡς 
ἐπίβουλος 
ὑπωπτεύετο. 
μία 
δὲ 
ἦν 
τῶν 
τε 
μεγίστων 
καὶ 
μετριωτάτων 
ἐγκλημάτων 
τιμωρία 
θάνατος· 
 καὶ 
διέφυγεν 
οὐδείς, 
εἰ 
μὴ 
σφόδρα 
τις 
ἦν 
ταπεινὸς 
ἢ 
διʼ 
ἀγένειαν 
ἢ 
διὰ 
τύχην. 
Ῥωμαίων 
δὲ 
οἱ 
μὲν 
ἄλλοι 
πάντες 
ἡγεμόνες 
ἕρμαιον 
ἡγούμενοι 
τὴν 
στάσιν 
τῶν 
πολεμίων 
ὥρμηντο 
πρὸς 
τὴν 
πόλιν 
καὶ 
τὸν 
Οὐεσπασιανὸν 
ἤπειγον 
ὡς 
ἂν 
ὄντα 
κύριον 
τῶν 
ὅλων, 
φάμενοι 
πρόνοιαν 
θεοῦ 
σύμμαχον 
σφίσι 
τῷ 
τετράφθαι 
τοὺς 
ἐχθροὺς 
κατʼ 
ἀλλήλων· 
εἶναι 
μέντοι 
τὴν 
ῥοπὴν 
ὀξεῖαν, 
καὶ 
ταχέως 
Ἰουδαίους 
ὁμονοήσειν 
[ἡμῖν] 
ἢ 
κοπιάσαντας 
ἐν 
τοῖς 
ἐμφυλίοις 
κακοῖς 
ἢ 
μετανοήσαντας. 
Οὐεσπασιανὸς 
δὲ 
πλεῖστον 
αὐτοὺς 
ἔφη 
τοῦ 
δέοντος 
ἁμαρτάνειν, 
ὥσπερ 
ἐν 
θεάτρῳ 
χειρῶν 
τε 
καὶ 
ὅπλων 
ἐπίδειξιν 
ποιήσασθαι 
γλιχομένους 
οὐκ 
ἀκίνδυνον, 
ἀλλὰ 
μὴ 
τὸ 
συμφέρον 
καὶ 
τἀσφαλὲς 
σκοποῦντας. 
εἰ 
μὲν 
γὰρ 
εὐθέως 
ὁρμήσειεν 
ἐπὶ 
τὴν 
πόλιν, 
αἴτιος 
ὁμονοίας 
ἔσεσθαι 
τοῖς 
πολεμίοις 
καὶ 
τὴν 
ἰσχὺν 
αὐτῶν 
ἀκμάζουσαν 
ἐφʼ 
ἑαυτὸν 
ἐπιστρέψειν· 
εἰ 
δὲ 
περιμείνειεν, 
ὀλιγωτέροις 
χρήσεσθαι 
δαπανηθεῖσιν 
ἐν 
τῇ 
στάσει. 
στρατηγεῖν 
μὲν 
γὰρ 
ἄμεινον 
αὐτοῦ 
τὸν 
θεὸν 
ἀπονητὶ 
Ῥωμαίοις 
παραδιδόντα 
Ἰουδαίους 
καὶ 
τὴν 
νίκην 
ἀκινδύνως 
τῇ 
στρατιᾷ 
χαριζόμενον· 
ὥστε 
χρῆναι 
διαφθειρομένων 
χερσὶν 
οἰκείαις 
τῶν 
ἐχθρῶν 
καὶ 
τῷ 
μεγίστῳ 
κακῷ 
στάσει 
χρωμένων 
θεατὰς 
μᾶλλον 
αὐτοὺς 
ἀποκαθῆσθαι 
τῶν 
κινδύνων 
ἢ 
θανατῶσιν 
ἀνθρώποις 
καὶ 
λελυσσηκόσιν 
κατʼ 
ἀλλήλων 
χεῖρα 
μίσγειν. 
εἰ 
δέ 
τις 
οἴεται 
τὴν 
δόξαν 
τῆς 
νίκης 
ἑωλοτέραν 
ἔσεσθαι 
δίχα 
μάχης, 
 γνώτω 
τοῦ 
διὰ 
τῶν 
ὅπλων 
σφαλεροῦ 
τὸ 
μετὰ 
ἡσυχίας 
κατόρθωμα 
λυσιτελέστερον· 
καὶ 
γὰρ 
οὐχ 
ἧττον 
εὐκλεεῖς 
οἴεσθαι 
χρὴ 
τῶν 
κατὰ 
χεῖρα 
λαμπρῶν 
τοὺς 
ἐγκρατείᾳ 
καὶ 
συνέσει 
τὰ 
ἴσα 
πράξαντας. 
ἅμα 
μέντοι 
μειουμένων 
τῶν 
πολεμίων 
καὶ 
τὴν 
αὑτοῦ 
στρατιὰν 
ἀναληφθεῖσαν 
ἐκ 
τῶν 
συνεχῶν 
πόνων 
ἐρρωμενέστερον 
ἄξειν. 
ἄλλως 
τε 
καὶ 
τῶν 
στοχαζομένων 
τῆς 
περὶ 
τὴν 
νίκην 
λαμπρότητος 
οὐ 
τοῦτον 
εἶναι 
τὸν 
καιρόν· 
οὐ 
γὰρ 
περὶ 
κατασκευὴν 
ὅπλων 
ἢ 
τειχῶν 
οὐδὲ 
περὶ 
συλλογὴν 
ἐπικούρων 
Ἰουδαίους 
ἀσχολεῖσθαι, 
καὶ 
τὴν 
ὑπέρθεσιν 
ἔσεσθαι 
κατὰ 
τῶν 
διδόντων, 
ἀλλʼ 
ἐμφυλίῳ 
πολέμῳ 
καὶ 
διχονοίᾳ 
τραχηλιζομένους 
καθʼ 
ἡμέραν 
οἰκτρότερα 
πάσχειν 
ὧν 
ἂν 
ἐπελθόντες 
αὐτοὶ 
διαθεῖεν 
αὐτοὺς 
ἁλόντας. 
εἴτʼ 
οὖν 
τἀσφαλές 
τις 
σκοποίη, 
χρῆναι 
τοὺς 
ὑφʼ 
ἑαυτῶν 
ἀναλισκομένους 
ἐᾶν, 
εἴτε 
τὸ 
εὐκλεέστερον 
τοῦ 
κατορθώματος, 
οὐ 
δεῖν 
τοῖς 
οἴκοι 
νοσοῦσιν 
ἐπιχειρεῖν· 
ῥηθήσεσθαι 
γὰρ 
εὐλόγως 
οὐκ 
αὐτῶν 
τὴν 
νίκην 
ἀλλὰ 
τῆς 
στάσεως. 
Ταῦτα 
Οὐεσπασιανῷ 
λέγοντι 
συνῄνουν 
οἱ 
ἡγεμόνες, 
καὶ 
παραχρῆμα 
τὸ 
στρατηγικὸν 
τῆς 
γνώμης 
ἀνεφαίνετο· 
πολλοὶ 
γοῦν 
καθʼ 
ἡμέραν 
ηὐτομόλουν 
τοὺς 
ζηλωτὰς 
διαδιδράσκοντες. 
χαλεπὴ 
δʼ 
ἦν 
ἡ 
φυγὴ 
φρουραῖς 
διειληφότων 
τὰς 
διεξόδους 
πάσας 
καὶ 
τὸν 
ὁπωσοῦν 
ἐν 
αὐταῖς 
ἁλισκόμενον 
ὡς 
πρὸς 
Ῥωμαίους 
ἀπιόντα 
διαχρωμένων. 
ὅ 
γε 
μὴν 
χρήματα 
δοὺς 
ἐξηφίετο 
καὶ 
μόνος 
ἦν 
ὁ 
μὴ 
διδοὺς 
προδότης, 
ὥστε 
κατελείπετο 
τῶν 
εὐπόρων 
τὴν 
φυγὴν 
ὠνουμένων 
 μόνους 
ἐναποσφάττεσθαι 
τοὺς 
πένητας. 
νεκροὶ 
δὲ 
κατὰ 
τὰς 
λεωφόρους 
πάσας 
ἐσωρεύοντο 
παμπληθεῖς, 
καὶ 
πολλοὶ 
τῶν 
ὁρμωμένων 
αὐτομολεῖν 
πάλιν 
τὴν 
ἔνδον 
ἀπώλειαν 
ᾑροῦντο· 
τὸν 
γὰρ 
ἐπὶ 
τῆς 
πατρίδος 
θάνατον 
ἐλπὶς 
ταφῆς 
ἐποίει 
δοκεῖν 
μετριώτερον. 
οἱ 
δὲ 
εἰς 
τοσοῦτον 
ὠμότητος 
ἐξώκειλαν, 
ὡς 
μήτε 
τοῖς 
ἔνδον 
ἀναιρουμένοις 
μήτε 
τοῖς 
ἀνὰ 
τὰς 
ὁδοὺς 
μεταδοῦναι 
γῆς, 
ἀλλὰ 
καθάπερ 
συνθήκας 
πεποιημένοι 
τοῖς 
τῆς 
πατρίδος 
συγκαταλῦσαι 
καὶ 
τοὺς 
τῆς 
φύσεως 
νόμους 
ἅμα 
τε 
τοῖς 
εἰς 
ἀνθρώπους 
ἀδικήμασιν 
συμμιᾶναι 
καὶ 
τὸ 
θεῖον, 
ὑφʼ 
ἡλίῳ 
τοὺς 
νεκροὺς 
μυδῶντας 
ἀπέλειπον. 
τοῖς 
δὲ 
θάπτουσί 
τινα 
τῶν 
προσηκόντων 
ὃ 
καὶ 
τοῖς 
αὐτομολοῦσιν 
ἐπιτίμιον 
θάνατος 
ἦν, 
καὶ 
δεῖσθαι 
παραχρῆμα 
ταφῆς 
ἔδει 
τὸν 
ἑτέρῳ 
χαριζόμενον. 
καθόλου 
τε 
εἰπεῖν, 
οὐδὲν 
οὕτως 
ἀπολώλει 
χρηστὸν 
πάθος 
ἐν 
ταῖς 
τότε 
συμφοραῖς 
ὡς 
ἔλεος· 
ἃ 
γὰρ 
ἐχρῆν 
οἰκτείρειν, 
ταῦτα 
παρώξυνε 
τοὺς 
ἀλιτηρίους, 
καὶ 
ἀπὸ 
μὲν 
τῶν 
ζώντων 
ἐπὶ 
τοὺς 
ἀνῃρημένους, 
ἀπὸ 
δὲ 
τῶν 
νεκρῶν 
ἐπὶ 
τοὺς 
ζῶντας 
τὰς 
ὀργὰς 
μετέφερον· 
καὶ 
διʼ 
ὑπερβολὴν 
δέους 
ὁ 
περιὼν 
τοὺς 
προληφθέντας 
ὡς 
ἀναπαυσαμένους 
ἐμακάριζεν 
οἵ 
τε 
ἐν 
τοῖς 
δεσμωτηρίοις 
αἰκιζόμενοι 
κατὰ 
σύγκρισιν 
καὶ 
τοὺς 
ἀτάφους 
ἀπέφαινον 
εὐδαίμονας. 
κατεπατεῖτο 
μὲν 
οὖν 
πᾶς 
αὐτοῖς 
θεσμὸς 
ἀνθρώπων, 
ἐγελᾶτο 
δὲ 
τὰ 
θεῖα, 
καὶ 
τοὺς 
τῶν 
προφητῶν 
χρησμοὺς 
ὥσπερ 
ἀγυρτικὰς 
λογοποιίας 
ἐχλεύαζον. 
πολλὰ 
δʼ 
οὗτοι 
περὶ 
ἀρετῆς 
καὶ 
κακίας 
προεθέσπισαν, 
ἃ 
παραβάντες 
οἱ 
ζηλωταὶ 
καὶ 
τὴν 
κατὰ 
τῆς 
πατρίδος 
προφητείαν 
τέλους 
ἠξίωσαν. 
ἦν 
γὰρ 
δή 
τις 
παλαιὸς 
λόγος 
ἀνδρῶν † 
ἔνθα 
τότε 
τὴν 
πόλιν 
ἁλώσεσθαι 
καὶ 
καταφλέξεσθαι 
τὸ 
ἁγιώτατον 
νόμῳ 
πολέμου, 
στάσις 
ἐὰν 
κατασκήψῃ 
καὶ 
χεῖρες 
οἰκεῖαι 
προμιάνωσι 
τὸ 
τοῦ 
θεοῦ 
τέμενος· 
οἷς 
οὐκ 
ἀπιστήσαντες 
οἱ 
ζηλωταὶ 
διακόνους 
αὑτοὺς 
ἐπέδοσαν. 
Ἤδη 
δὲ 
Ἰωάννῃ 
τυραννιῶντι 
τὸ 
πρὸς 
τοὺς 
ὁμοίους 
ἰσότιμον 
ἠδοξεῖτο, 
καὶ 
κατʼ 
ὀλίγους 
προσποιούμενος 
τῶν 
πονηροτέρων 
ἀφηνίαζε 
τοῦ 
συντάγματος. 
ἀεὶ 
δὲ 
τοῖς 
μὲν 
τῶν 
ἄλλων 
δόγμασιν 
ἀπειθῶν, 
τὰ 
δὲ 
αὑτοῦ 
προστάσσων 
δεσποτικώτερον, 
δῆλος 
ἦν 
μοναρχίας 
ἀντιποιούμενος. 
εἶκον 
δʼ 
αὐτῷ 
τινὲς 
μὲν 
δέει, 
τινὲς 
δὲ 
κατʼ 
εὔνοιαν, 
δεινὸς 
γὰρ 
ἦν 
ἀπάτῃ 
καὶ 
λόγῳ 
προσαγαγέσθαι, 
πολλοὶ 
δὲ 
πρὸς 
ἀσφαλείας 
ἡγούμενοι 
τῆς 
αὑτῶν 
τὰς 
αἰτίας 
ἤδη 
τῶν 
τολμωμένων 
ἐφʼ 
ἕνα 
καὶ 
μὴ 
πολλοὺς 
ἀναφέρεσθαι. 
τό 
γε 
μὴν 
δραστήριον 
αὐτοῦ 
κατά 
τε 
χεῖρα 
καὶ 
κατὰ 
γνώμην 
δορυφόρους 
εἶχεν 
οὐκ 
ὀλίγους. 
πολλὴ 
δὲ 
μοῖρα 
τῶν 
ἀντικαθισταμένων 
ἀπελείπετο, 
παρʼ 
οἷς 
ἴσχυε 
μὲν 
καὶ 
φθόνος 
δεινὸν 
ἡγουμένων 
ὑποτετάχθαι 
τὸ 
πρὶν 
ἰσοτίμῳ, 
τὸ 
πλέον 
δʼ 
εὐλάβεια 
τῆς 
μοναρχίας 
ἀπέτρεπεν· 
οὔτε 
γὰρ 
καταλύσειν 
ῥᾳδίως 
ἤλπιζον 
αὐτὸν 
ἅπαξ 
κρατήσαντα, 
καὶ 
καθʼ 
αὑτῶν 
πρόφασιν 
ἕξειν 
τὸ 
τὴν 
ἀρχὴν 
ἀντιπρᾶξαι· 
προῃρεῖτο 
δʼ 
οὖν 
πολεμῶν 
ἕκαστος 
ὁτιοῦν 
παθεῖν 
ἢ 
δουλεύσας 
ἑκουσίως 
ἐν 
ἀνδραπόδου 
μοίρᾳ 
παραπολέσθαι. 
διαιρεῖται 
μὲν 
οὖν 
ἡ 
στάσις 
ἐκ 
τούτων, 
καὶ 
τοῖς 
ἐναντιωθεῖσιν 
Ἰωάννης 
ἀντεβασίλευσεν. 
ἀλλὰ 
τὰ 
μὲν 
πρὸς 
ἀλλήλους 
αὐτοῖς 
διὰ 
φυλακῆς 
ἦν, 
καὶ 
οὐδὲν 
ἢ 
μικρὸν 
εἴ 
 ποτε 
διηκροβολίζοντο 
τοῖς 
ὅπλοις, 
ἤριζον 
δὲ 
κατὰ 
τοῦ 
δήμου 
καὶ 
πότεροι 
πλείονα 
λείαν 
ἄξουσιν 
ἀντεφιλονείκουν. 
ἐπεὶ 
δὲ 
ἡ 
πόλις 
τρισὶ 
τοῖς 
μεγίστοις 
κακοῖς 
ἐχειμάζετο, 
πολέμῳ 
καὶ 
τυραννίδι 
καὶ 
στάσει, 
κατὰ 
σύγκρισιν 
μετριώτερον 
ἦν 
τοῖς 
δημοτικοῖς 
ὁ 
πόλεμος· 
ἀμέλει 
διαδιδράσκοντες 
ἐκ 
τῶν 
οἰκείων 
ἔφευγον 
πρὸς 
τοὺς 
ἀλλοφύλους 
καὶ 
παρὰ 
Ῥωμαίοις 
ἧς 
ἀπήλπισαν 
ἐν 
τοῖς 
ἰδίοις 
σωτηρίας 
ἠξιοῦντο. 
Τέταρτον 
δὲ 
ἄλλο 
κακὸν 
ἐκινεῖτο 
πρὸς 
τὴν 
τοῦ 
ἔθνους 
κατάλυσιν. 
φρούριον 
ἦν 
οὐ 
πόρρω 
Ἱεροσολύμων 
καρτερώτατον, 
ὑπὸ 
τῶν 
ἀρχαίων 
βασιλέων 
εἴς 
τε 
ὑπέκθεσιν 
κτήσεως 
ἐν 
πολέμου 
ῥοπαῖς 
καὶ 
σωμάτων 
ἀσφάλειαν 
κατεσκευασμένον, 
ὃ 
ἐκαλεῖτο 
Μασάδα. 
τοῦτο 
κατειληφότες 
οἱ 
προσαγορευόμενοι 
σικάριοι 
τέως 
μὲν 
τὰς 
πλησίον 
χώρας 
κατέτρεχον 
οὐδὲν 
πλέον 
τῶν 
ἐπιτηδείων 
ποριζόμενοι· 
δέει 
γὰρ 
ἀνεστέλλοντο 
τῆς 
πλείονος 
ἁρπαγῆς· 
ὡς 
[δὲ] 
τὴν 
Ῥωμαίων 
στρατιὰν 
ἠρεμοῦσαν, 
στάσει 
δὲ 
καὶ 
τυραννίδι 
ἰδίᾳ 
τοὺς 
ἐν 
Ἱεροσολύμοις 
Ἰουδαίους 
ἐπύθοντο 
διῃρημένους, 
ἁδροτέρων 
ἥπτοντο 
τολμημάτων. 
καὶ 
κατὰ 
τὴν 
ἑορτὴν 
τῶν 
ἀζύμων, 
ἣν 
ἄγουσιν 
Ἰουδαῖοι 
σωτήρια 
ἐξ 
οὗ 
τῆς 
ὑπʼ 
Αἰγυπτίοις 
δουλείας 
ἀνεθέντες 
εἰς 
τὴν 
πάτριον 
γῆν 
κατῆλθον, 
νύκτωρ 
τοὺς 
ἐμποδὼν 
ὄντας 
διαλαθόντες 
πολίχνην 
τινὰ 
κατατρέχουσιν 
καλουμένην 
Ἐνγαδδί, 
ἐν 
ᾗ 
τὸ 
μὲν 
ἀμύνεσθαι 
δυνάμενον 
πρὶν 
ὅπλων 
ἅψασθαι 
καὶ 
συνελθεῖν 
φθάσαντες 
ἐσκέδασαν 
καὶ 
τῆς 
πόλεως 
ἐξέβαλον, 
τὸ 
δὲ 
φυγεῖν 
ἧττον 
ὄν, 
γύναιά 
τε 
καὶ 
παῖδας, 
ὑπὲρ 
ἑπτακοσίους 
ἀναιροῦσιν. 
ἔπειτα 
τούς 
τε 
οἴκους 
ἐξεσκευασμένοι 
καὶ 
τῶν 
καρπῶν 
τοὺς 
ἀκμαιοτάτους 
ἁρπάσαντες 
ἀνήνεγκαν 
εἰς 
τὴν 
Μασάδαν. 
καὶ 
οἱ 
μὲν 
ἐλῄζοντο 
πάσας 
τὰς 
περὶ 
τὸ 
φρούριον 
κώμας 
καὶ 
τὴν 
χώραν 
ἐπόρθουν 
ἅπασαν 
προσδιαφθειρομένων 
αὐτοῖς 
καθʼ 
ἡμέραν 
ἑκασταχόθεν 
οὐκ 
ὀλίγων· 
ἐκινεῖτο 
δὲ 
καὶ 
κατὰ 
τὰ 
ἄλλα 
τῆς 
Ἰουδαίας 
κλίματα 
τὸ 
τέως 
ἠρεμοῦν 
τὸ 
λῃστρικόν, 
καθάπερ 
δὲ 
ἐν 
σώματι 
τοῦ 
κυριωτάτου 
φλεγμαίνοντος 
πάντα 
τὰ 
μέλη 
συνενόσει· 
διὰ 
γοῦν 
τὴν 
ἐν 
τῇ 
μητροπόλει 
στάσιν 
καὶ 
ταραχὴν 
ἄδειαν 
ἔσχον 
οἱ 
κατὰ 
τὴν 
χώραν 
πονηροὶ 
τῶν 
ἁρπαγῶν 
καὶ 
τὰς 
οἰκείας 
ἕκαστος 
κώμας 
ἁρπάζοντες 
ἔπειτα 
εἰς 
τὴν 
ἐρημίαν 
ἀφίσταντο. 
συναθροιζόμενοί 
τε 
καὶ 
συνομνύμενοι 
κατὰ 
λόχους 
στρατιᾶς 
μὲν 
ὀλιγώτεροι 
πλείους 
δὲ 
λῃστηρίου 
προσέπιπτον 
ἱεροῖς 
καὶ 
πόλεσιν, 
καὶ 
κακοῦσθαι 
μὲν 
συνέβαινεν 
ἐφʼ 
οὓς 
ὁρμήσειαν 
ὡς 
ἐν 
πολέμῳ 
καταληφθέντας, 
φθάνεσθαι 
δὲ 
τὰς 
ἀμύνας 
ὡς 
λῃστῶν 
ἅμα 
ταῖς 
ἁρπαγαῖς 
ἀποδιδρασκόντων. 
οὐδὲν 
δὲ 
μέρος 
ἦν 
τῆς 
Ἰουδαίας, 
ὃ 
μὴ 
τῇ 
προανεχούσῃ 
πόλει 
συναπώλλυτο. 
Ταῦτα 
Οὐεσπασιανῷ 
παρὰ 
τῶν 
αὐτομόλων 
διηγγέλλετο. 
καίπερ 
γὰρ 
φρουρούντων 
τὰς 
ἐξόδους 
τῶν 
στασιαστῶν 
ἁπάσας 
καὶ 
διαφθειρόντων 
τοὺς 
ὁπωσοῦν 
προσιόντας, 
ὅμως 
ἦσαν 
οἳ 
διελάνθανον 
καὶ 
καταφεύγοντες 
εἰς 
τοὺς 
Ῥωμαίους 
τὸν 
στρατηγὸν 
ἐνῆγον 
ἀμῦναι 
τῇ 
πόλει 
καὶ 
τὰ 
τοῦ 
δήμου 
περισῶσαι 
λείψανα· 
διὰ 
γὰρ 
τὴν 
πρὸς 
Ῥωμαίους 
εὔνοιαν 
ἀνῃρῆσθαί 
τε 
τοὺς 
πολλοὺς 
καὶ 
κινδυνεύειν 
τοὺς 
περιόντας. 
ὁ 
δὲ 
οἰκτείρων 
ἤδη 
τὰς 
συμφορὰς 
αὐτῶν 
τὸ 
μὲν 
δοκεῖν 
ἐκπολιορκήσων 
ἐφίσταται 
τὰ 
Ἱεροσόλυμα, 
τὸ 
δὲ 
ἀληθὲς 
ἀπαλλάξων 
πολιορκίας. 
ἔδει 
μὲν 
προκαταστρέψασθαι 
τὰ 
λειπόμενα 
καὶ 
μηδὲν 
ἔξωθεν 
ἐμπόδιον 
τῇ 
πολιορκίᾳ 
καταλιπεῖν· 
ἐλθὼν 
οὖν 
ἐπὶ 
τὰ 
Γάδαρα 
μητρόπολιν 
τῆς 
Περαίας 
καρτερὰν 
τετράδι 
Δύστρου 
μηνὸς 
εἴσεισιν 
εἰς 
τὴν 
πόλιν· 
καὶ 
γὰρ 
ἔτυχον 
οἱ 
δυνατοὶ 
λάθρα 
τῶν 
στασιωδῶν 
πρεσβευσάμενοι 
πρὸς 
αὐτὸν 
περὶ 
παραδόσεως 
πόθῳ 
τε 
εἰρήνης 
καὶ 
διὰ 
τὰς 
οὐσίας· 
πολλοὶ 
δὲ 
τὰ 
Γάδαρα 
κατῴκουν 
πλούσιοι. 
τούτων 
τὴν 
πρεσβείαν 
ἠγνοήκεσαν 
οἱ 
διάφοροι, 
πλησίον 
δὲ 
ἤδη 
ὄντος 
Οὐεσπασιανοῦ 
διεπύθοντο, 
καὶ 
κατασχεῖν 
μὲν 
αὐτοὶ 
τὴν 
πόλιν 
ἀπέγνωσαν 
δύνασθαι 
τῶν 
τε 
ἔνδον 
ἐχθρῶν 
πλήθει 
λειπόμενοι 
καὶ 
Ῥωμαίους 
ὁρῶντες 
οὐ 
μακρὰν 
τῆς 
πόλεως, 
φεύγειν 
δὲ 
κρίνοντες 
ἠδόξουν 
ἀναιμωτὶ 
καὶ 
μηδεμίαν 
παρὰ 
τῶν 
αἰτίων 
εἰσπραξάμενοι 
τιμωρίαν. 
συλλαβόντες 
δὴ 
τὸν 
Δόλεσον, 
οὗτος 
γὰρ 
ἦν 
οὐ 
μόνον 
ἀξιώματι 
καὶ 
γένει 
τῆς 
πόλεως 
πρῶτος, 
ἀλλʼ 
ἐδόκει 
καὶ 
τῆς 
πρεσβείας 
αἴτιος, 
κτείνουσί 
τε 
αὐτὸν 
καὶ 
διʼ 
ὑπερβολὴν 
ὀργῆς 
νεκρὸν 
αἰκισάμενοι 
διέδρασαν 
ἐκ 
τῆς 
πόλεως. 
ἐπιούσης 
δὲ 
ἤδη 
τῆς 
Ῥωμαϊκῆς 
δυνάμεως 
ὅ 
τε 
δῆμος 
τῶν 
Γαδαρέων 
μετʼ 
εὐφημίας 
τὸν 
Οὐεσπασιανὸν 
εἰσδεξάμενοι 
δεξιὰς 
παρʼ 
αὐτοῦ 
πίστεως 
ἔλαβον 
καὶ 
φρουρὰν 
ἱππέων 
τε 
καὶ 
πεζῶν 
πρὸς 
τὰς 
τῶν 
φυγάδων 
καταδρομάς· 
τὸ 
γὰρ 
τεῖχος 
αὐτοὶ 
πρὶν 
ἀξιῶσαι 
Ῥωμαίους 
καθεῖλον, 
ὅπως 
εἴη 
πίστις 
αὐτοῖς 
τοῦ 
τὴν 
εἰρήνην 
ἀγαπᾶν 
τὸ 
μηδὲ 
βουληθέντας 
δύνασθαι 
πολεμεῖν. 
Οὐεσπασιανὸς 
δὲ 
ἐπὶ 
μὲν 
τοὺς 
διαδράντας 
ἐκ 
τῶν 
Γαδάρων 
Πλάκιδον 
σὺν 
ἱππεῦσιν 
πεντακοσίοις 
καὶ 
πεζοῖς 
τρισχιλίοις 
πέμπει, 
αὐτὸς 
δὲ 
μετὰ 
τῆς 
ἄλλης 
στρατιᾶς 
ὑπέστρεψεν 
εἰς 
Καισάρειαν. 
οἱ 
δὲ 
φυγάδες 
ὡς 
αἰφνίδιον 
τοὺς 
διώκοντας 
ἱππεῖς 
ἐθεάσαντο, 
πρὶν 
εἰς 
χεῖρας 
ἐλθεῖν 
εἴς 
τινα 
κώμην 
συνειλοῦνται 
Βηθενναβρὶν 
προσαγορευομένην· 
ἐν 
ᾗ 
νέων 
πλῆθος 
οὐκ 
ὀλίγον 
εὑρόντες 
καὶ 
τοὺς 
μὲν 
ἑκόντας 
τοὺς 
δὲ 
βίᾳ 
καθοπλίσαντες 
εἰκαίως, 
προπηδῶσιν 
ἐπὶ 
τοὺς 
περὶ 
τὸν 
Πλάκιδον. 
οἱ 
δὲ 
πρὸς 
μὲν 
τὴν 
πρώτην 
ἐμβολὴν 
ὀλίγον 
εἶξαν 
ἅμα 
καὶ 
προκαλέσασθαι 
τεχνιτεύοντες 
αὐτοὺς 
ἀπὸ 
τοῦ 
τείχους 
πορρωτέρω, 
λαβόντες 
δʼ 
εἰς 
ἐπιτήδειον 
περιήλαυνόν 
τε 
καὶ 
κατηκόντιζον, 
καὶ 
τοὺς 
μὲν 
φυγάδας 
αὐτῶν 
οἱ 
ἱππεῖς 
ὑπετέμνοντο, 
τὰς 
συμπλοκὰς 
δὲ 
τὸ 
πεζὸν 
εὐτόνως 
διέφθειρον. 
οὐ 
μέντοι 
πλέον 
τι 
τόλμης 
ἐπιδεικνύμενοι 
Ἰουδαῖοι 
διεφθείροντο· 
πεπυκνωμένοις 
γὰρ 
τοῖς 
Ῥωμαίοις 
προσπίπτοντες 
καὶ 
ταῖς 
πανοπλίαις 
ὥσπερ 
τετειχισμένοις, 
αὐτοὶ 
μὲν 
οὐχ 
εὕρισκον 
βέλους 
παράδυσιν 
οὐδʼ 
ηὐτόνουν 
ῥῆξαι 
τὴν 
φάλαγγα, 
περιεπείροντο 
δὲ 
τοῖς 
ἐκείνων 
βέλεσι 
καὶ 
τοῖς 
ἀγριωτάτοις 
παραπλήσιοι 
θηρίοις 
ὥρμων 
ἐπὶ 
τὸν 
σίδηρον, 
διεφθείροντο 
δʼ 
οἱ 
μὲν 
κατὰ 
στόμα 
παιόμενοι 
τοῖς 
ξίφεσιν, 
οἱ 
δὲ 
ὑπὸ 
τῶν 
ἱππέων 
σκεδαννύμενοι. 
Σπουδὴ 
γὰρ 
ἦν 
τῷ 
Πλακίδῳ 
τὰς 
ἐπὶ 
τὴν 
κώμην 
ὁρμὰς 
αὐτῶν 
διακλείειν. 
καὶ 
συνεχῶς 
παρελαύνων 
κατʼ 
ἐκεῖνο 
τὸ 
μέρος, 
ἔπειτα 
ἐπιστρέφων 
ἅμα 
καὶ 
τοῖς 
βέλεσι 
χρώμενος 
εὐστόχως 
ἀνῄρει 
τοὺς 
πλησιάζοντας 
καὶ 
δέει 
τοὺς 
πόρρωθεν 
ἀνέστρεφεν, 
μέχρι 
βίᾳ 
διεκπεσόντες 
οἱ 
γενναιότατοι 
πρὸς 
τὸ 
τεῖχος 
διέφευγον. 
ἀπορία 
δʼ 
εἶχε 
τοὺς 
φύλακας· 
οὔτε 
γὰρ 
ἀποκλεῖσαι 
τοὺς 
ἀπὸ 
τῶν 
Γαδάρων 
ὑπέμενον 
διὰ 
τοὺς 
σφετέρους 
καὶ 
δεξάμενοι 
συναπολεῖσθαι 
προσεδόκων. 
ὃ 
δὴ 
καὶ 
συνέβη· 
συνωσθέντων 
γὰρ 
αὐτῶν 
εἰς 
τὸ 
τεῖχος 
παρʼ 
ὀλίγον 
μὲν 
οἱ 
τῶν 
Ῥωμαίων 
ἱππεῖς 
συνεισέπεσον, 
οὐ 
μὴν 
ἀλλὰ 
καὶ 
φθασάντων 
ἀποκλεῖσαι 
τὰς 
πύλας 
προσβαλὼν 
ὁ 
Πλάκιδος 
καὶ 
μέχρι 
δείλης 
γενναίως 
ἀγωνισάμενος 
τοῦ 
τείχους 
καὶ 
τῶν 
ἐν 
τῇ 
κώμῃ 
ἐκράτει. 
τὰ 
μὲν 
οὖν 
ἀργὰ 
πλήθη 
διεφθείρετο, 
φυγὴ 
δὲ 
ἦν 
τῶν 
δυνατωτέρων, 
τὰς 
δʼ 
οἰκίας 
οἱ 
στρατιῶται 
διήρπασαν 
καὶ 
τὴν 
κώμην 
ἐνέπρησαν. 
οἱ 
δὲ 
διαδράντες 
ἐξ 
αὐτῆς 
τοὺς 
κατὰ 
τὴν 
χώραν 
συνανέστησαν, 
καὶ 
τὰς 
μὲν 
αὐτῶν 
συμφορὰς 
ἐξαίροντες 
ἐπὶ 
μεῖζον, 
τῶν 
δὲ 
Ῥωμαίων 
τὴν 
στρατιὰν 
πᾶσαν 
ἐπιέναι 
λέγοντες 
πάντας 
πανταχόθεν 
ἐξέσεισαν 
τῷ 
δέει, 
γενόμενοί 
τε 
παμπληθεῖς 
ἔφευγον 
ἐπὶ 
Ἱεριχοῦντος· 
αὕτη 
γὰρ 
ἔτι 
μόνη 
τὰς 
ἐλπίδας 
αὐτῶν 
ἔθαλπε 
τῆς 
σωτηρίας 
καρτερὰ 
πλήθει 
γε 
οἰκητόρων. 
Πλάκιδος 
δὲ 
τοῖς 
ἱππεῦσι 
καὶ 
ταῖς 
προαγούσαις 
εὐπραγίαις 
τεθαρρηκὼς 
εἵπετο, 
καὶ 
μέχρι 
μὲν 
Ἰορδάνου 
τοὺς 
ἀεὶ 
καταλαμβανομένους 
ἀνῄρει, 
συνελάσας 
δὲ 
πρὸς 
τὸν 
ποταμὸν 
πᾶν 
τὸ 
πλῆθος 
εἰργομένους 
ὑπὸ 
τοῦ 
ῥεύματος, 
τραφὲν 
γὰρ 
ὑπʼ 
ὄμβρων 
ἄβατον 
ἦν, 
ἀντικρὺ 
παρετάσσετο. 
παρώξυνε 
δʼ 
ἡ 
ἀνάγκη 
πρὸς 
μάχην 
τοὺς 
φυγῆς 
τόπον 
οὐκ 
ἔχοντας, 
καὶ 
ταῖς 
ὄχθαις 
ἐπὶ 
μήκιστον 
παρεκτείναντες 
σφᾶς 
αὐτοὺς 
ἐδέχοντο 
τὰ 
βέλη 
καὶ 
τὰς 
τῶν 
ἱππέων 
ἐμβολάς, 
οἳ 
πολλοὺς 
αὐτῶν 
παίοντες 
εἰς 
τὸ 
ῥεῦμα 
κατέβαλον. 
καὶ 
τὸ 
μὲν 
ἐν 
χερσὶν 
αὐτῶν 
διαφθαρὲν 
μύριοι 
πεντακισχίλιοι, 
τὸ 
δὲ 
βιασθὲν 
ἐμπηδῆσαι 
εἰς 
τὸν 
Ἰορδάνην 
πλῆθος 
 ἑκουσίως 
ἄπειρον 
ἦν. 
ἑάλωσαν 
δὲ 
περὶ 
δισχιλίους 
καὶ 
διακοσίους 
λεία 
τε 
παμπληθὴς 
ὄνων 
τε 
καὶ 
προβάτων 
καὶ 
καμήλων 
καὶ 
βοῶν. 
Ἰουδαίοις 
μὲν 
οὖν 
οὐδὲν 
ἐλάττων 
ἥδε 
ἡ 
πληγὴ 
προσπεσοῦσα 
καὶ 
μείζων 
ἔδοξεν 
ἑαυτῆς 
διὰ 
τὸ 
μὴ 
μόνον 
τὴν 
χώραν 
ἅπασαν 
διʼ 
ἧς 
ἔφευγον 
πληρωθῆναι 
φόνου 
μηδὲ 
νεκροῖς 
διαβατὸν 
γενέσθαι 
τὸν 
Ἰορδάνην, 
ἐμπλησθῆναι 
δὲ 
τῶν 
σωμάτων 
καὶ 
τὴν 
Ἀσφαλτικὴν 
λίμνην, 
εἰς 
ἣν 
παμπληθεῖς 
ὑπὸ 
τοῦ 
ποταμοῦ 
κατεσύρησαν. 
Πλάκιδος 
δὲ 
δεξιᾷ 
τύχῃ 
χρώμενος 
ὥρμησεν 
ἐπὶ 
τὰς 
πέριξ 
πολίχνας 
τε 
καὶ 
κώμας, 
καταλαμβανόμενός 
τε 
Ἄβιλα 
καὶ 
Ἰουλιάδα 
καὶ 
Βησιμὼ 
τάς 
τε 
μέχρι 
[τῆς] 
Ἀσφαλτίτιδος 
πάσας 
ἐγκαθίστησιν 
ἑκάστῃ 
τοὺς 
ἐπιτηδείους 
τῶν 
αὐτομόλων. 
ἔπειτα 
σκάφεσιν 
ἐπιβήσας 
τοὺς 
στρατιώτας 
αἱρεῖ 
τοὺς 
εἰς 
τὴν 
λίμνην 
καταφεύγοντας. 
καὶ 
τὰ 
μὲν 
κατὰ 
τὴν 
Περαίαν 
προσεχώρησεν 
ἢ 
ἑάλω 
πάντα 
μέχρι 
Μαχαιροῦντος. 
Ἐν 
δὲ 
τούτῳ 
τὸ 
περὶ 
τὴν 
Γαλατίαν 
ἀγγέλλεται 
κίνημα 
καὶ 
Οὐίνδιξ 
ἅμα 
τοῖς 
δυνατοῖς 
τῶν 
ἐπιχωρίων 
ἀφεστὼς 
Νέρωνος, 
περὶ 
ὧν 
ἐν 
ἀκριβεστέροις 
ἀναγέγραπται. 
Οὐεσπασιανὸν 
δʼ 
ἐπήγειρεν 
εἰς 
τὴν 
ὁρμὴν 
τοῦ 
πολέμου 
τὰ 
ἠγγελμένα 
προορώμενον 
ἤδη 
τοὺς 
μέλλοντας 
ἐμφυλίους 
πολέμους 
καὶ 
τὸν 
ὅλης 
κίνδυνον 
τῆς 
ἡγεμονίας, 
ἐν 
ᾧ 
προειρηνεύσας 
τὰ 
κατὰ 
τὴν 
ἀνατολὴν 
ἐπικουφίσειν 
ᾤετο 
τοὺς 
κατὰ 
τὴν 
Ἰταλίαν 
φόβους. 
ἕως 
μὲν 
οὖν 
ἐπεῖχεν 
ὁ 
χειμὼν 
τὰς 
ὑπηγμένας 
διησφαλίζετο 
κώμας 
τε 
καὶ 
πολίχνας 
φρουραῖς, 
 δεκαδάρχας 
μὲν 
κώμαις 
ἐγκαθιστάς, 
ἑκατοντάρχας 
δὲ 
πόλεσι· 
πολλὰ 
δὲ 
ἀνῴκιζε 
καὶ 
τῶν 
πεπορθημένων. 
ὑπὸ 
δὲ 
τὴν 
ἀρχὴν 
τοῦ 
ἔαρος 
ἀναλαβὼν 
τὸ 
πλέον 
τῆς 
δυνάμεως 
ἤγαγεν 
ἀπὸ 
τῆς 
Καισαρείας 
ἐπὶ 
Ἀντιπατρίδος, 
ἔνθα 
δυσὶν 
ἡμέραις 
καταστησάμενος 
τὴν 
πόλιν 
τῇ 
τρίτῃ 
προῄει 
πορθῶν 
καὶ 
καίων 
τὰς 
πέριξ 
πάσας. 
καταστρεψάμενος 
δὲ 
τὰ 
περὶ 
τὴν 
Θαμνὰ 
τοπαρχίαν 
ἐπὶ 
Λύδδων 
καὶ 
Ἰαμνείας 
ἐχώρει 
καὶ 
προκεχειρωμέναις 
ἑκατέραις 
ἐγκαταστήσας 
οἰκήτορας 
τῶν 
προσκεχωρηκότων 
ἱκανοὺς 
εἰς 
Ἀμμαοῦντα 
ἀφικνεῖται. 
καταλαβόμενος 
δὲ 
τὰς 
ἐπὶ 
τὴν 
μητρόπολιν 
αὐτῶν 
εἰσβολὰς 
στρατόπεδόν 
τε 
τειχίζει 
καὶ 
τὸ 
πέμπτον 
ἐν 
αὐτῇ 
τάγμα 
καταλιπὼν 
πρόεισι 
μετὰ 
τῆς 
ἄλλης 
δυνάμεως 
ἐπὶ 
τὴν 
Βεθλεπτηνφῶν 
τοπαρχίαν. 
πυρὶ 
δὲ 
αὐτήν 
τε 
καὶ 
τὴν 
γειτνιῶσαν 
ἀνελὼν 
καὶ 
τὰ 
πέριξ 
τῆς 
Ἰδουμαίας 
φρούρια 
τοῖς 
ἐπικαίροις 
τόποις 
ἐπετείχισε· 
καταλαβόμενος 
δὲ 
δύο 
κώμας 
τὰς 
μεσαιτάτας 
τῆς 
Ἰδουμαίας, 
Βήταβριν 
καὶ 
Καφάρτοβαν, 
κτείνει 
μὲν 
ὑπὲρ 
μυρίους, 
αἰχμαλωτίζεται 
δὲ 
ὑπὲρ 
χιλίους, 
καὶ 
τὸ 
λοιπὸν 
πλῆθος 
ἐξελάσας 
ἐγκαθίστησιν 
τῆς 
οἰκείας 
δυνάμεως 
οὐκ 
ὀλίγην, 
οἳ 
κατατρέχοντες 
ἐπόρθουν 
ἅπασαν 
τὴν 
ὀρεινήν. 
αὐτὸς 
δὲ 
μετὰ 
τῆς 
λοιπῆς 
δυνάμεως 
ὑπέστρεψεν 
εἰς 
Ἀμμαοῦν, 
ὅθεν 
διὰ 
τῆς 
Σαμαρείτιδος 
καὶ 
παρὰ 
τὴν 
Νέαν 
πόλιν 
καλουμένην, 
Μαβαρθὰ 
δʼ 
 ὑπὸ 
τῶν 
ἐπιχωρίων, 
καταβὰς 
εἰς 
Κορέαν 
δευτέρᾳ 
Δαισίου 
μηνὸς 
στρατοπεδεύεται. 
τῇ 
δʼ 
ἑξῆς 
εἰς 
Ἱεριχοῦντα 
ἀφικνεῖται, 
καθʼ 
ἣν 
αὐτῷ 
συμμίσγει 
Τραϊανὸς 
εἷς 
τῶν 
ἡγεμόνων 
τὴν 
ἐκ 
τῆς 
Περαίας 
ἄγων 
δύναμιν 
ἤδη 
τῶν 
ὑπὲρ 
τὸν 
Ἰορδάνην 
κεχειρωμένων. 
Τὸ 
μὲν 
οὖν 
πολὺ 
πλῆθος 
ἐκ 
τῆς 
Ἱεριχοῦς 
φθάσαν 
τὴν 
ἔφοδον 
αὐτῶν 
εἰς 
τὴν 
ἄντικρυς 
Ἱεροσολύμων 
ὀρεινὴν 
διαπεφεύγει, 
καταλειφθὲν 
δὲ 
οὐκ 
ὀλίγον 
διαφθείρεται. 
τὴν 
δὲ 
πόλιν 
ἔρημον 
κατειλήφεσαν, 
ἥτις 
ἵδρυται 
μὲν 
ἐν 
πεδίῳ, 
ψιλὸν 
δὲ 
ὑπέρκειται 
αὐτῇ 
καὶ 
ἄκαρπον 
ὄρος 
μήκιστον· 
κατὰ 
γὰρ 
τὸ 
βόρειον 
κλίμα 
μέχρι 
τῆς 
Σκυθοπολιτῶν 
γῆς 
ἐκτείνεται, 
κατὰ 
δὲ 
τὸ 
μεσημβρινὸν 
μέχρι 
τῆς 
Σοδομιτῶν 
χώρας 
καὶ 
τῶν 
περάτων 
τῆς 
Ἀσφαλτίτιδος. 
ἔστιν 
δὲ 
ἀνώμαλόν 
τε 
πᾶν 
καὶ 
ἀοίκητον 
διὰ 
τὴν 
ἀγονίαν. 
ἀντίκειται 
δὲ 
τούτῳ 
τὸ 
περὶ 
τὸν 
Ἰορδάνην 
ὄρος 
ἀρχόμενον 
ἀπὸ 
Ἰουλιάδος 
καὶ 
τῶν 
βορείων 
κλιμάτων, 
παρατεῖνον 
δὲ 
εἰς 
μεσημβρίαν 
ἕως 
Σομόρων, 
ἥπερ 
ὁρίζει 
τὴν 
Πέτραν 
τῆς 
Ἀραβίας. 
ἐν 
τούτῳ 
δʼ 
ἐστὶ 
καὶ 
τὸ 
Σιδηροῦν 
καλούμενον 
ὄρος 
μηκυνόμενον 
μέχρι 
τῆς 
Μωαβίτιδος. 
ἡ 
μέση 
δὲ 
τῶν 
δύο 
ὀρέων 
χώρα 
τὸ 
μέγα 
πεδίον 
καλεῖται, 
ἀπὸ 
κώμης 
Γινναβρὶν 
διῆκον 
μέχρι 
τῆς 
Ἀσφαλτίτιδος. 
ἔστι 
δὲ 
αὐτοῦ 
μῆκος 
μὲν 
σταδίων 
χιλίων 
διακοσίων, 
εὖρος 
δʼ 
εἴκοσι 
καὶ 
ἑκατόν, 
καὶ 
μέσον 
ὑπὸ 
τοῦ 
Ἰορδάνου 
τέμνεται 
λίμνας 
τε 
ἔχει 
τήν 
τε 
Ἀσφαλτῖτιν 
καὶ 
τὴν 
Τιβεριέων 
φύσιν 
ἐναντίας· 
ἡ 
μὲν 
γὰρ 
ἁλμυρώδης 
καὶ 
 ἄγονος, 
ἡ 
Τιβεριέων 
δὲ 
γλυκεῖα 
καὶ 
γόνιμος. 
ἐκπυροῦται 
δὲ 
ὥρᾳ 
θέρους 
τὸ 
πεδίον 
καὶ 
διʼ 
ὑπερβολὴν 
αὐχμοῦ 
περιέχει 
νοσώδη 
τὸν 
ἀέρα· 
πᾶν 
γὰρ 
ἄνυδρον 
πλὴν 
τοῦ 
Ἰορδάνου, 
παρὸ 
καὶ 
τοὺς 
μὲν 
ἐπὶ 
ταῖς 
ὄχθαις 
φοινικῶνας 
εὐθαλεστέρους 
καὶ 
πολυφορωτέρους 
εἶναι 
συμβέβηκεν, 
ἧττον 
δὲ 
τοὺς 
πόρρω 
κεχωρισμένους. 
Παρὰ 
μέντοι 
τὴν 
Ἱεριχοῦν 
ἐστι 
πηγὴ 
δαψιλής 
τε 
καὶ 
πρὸς 
ἀρδείας 
λιπαρωτάτη 
παρὰ 
τὴν 
παλαιὰν 
ἀναβλύζουσα 
πόλιν, 
ἣν 
Ἰησοῦς 
ὁ 
Ναυῆ 
παῖς 
στρατηγὸς 
Ἑβραίων 
πρώτην 
εἷλε 
γῆς 
Χαναναίων 
δορίκτητον. 
ταύτην 
τὴν 
πηγὴν 
λόγος 
ἔχει 
κατʼ 
ἀρχὰς 
οὐ 
μόνον 
γῆς 
καὶ 
δένδρων 
καρποὺς 
ἀπαμβλύνειν, 
ἀλλὰ 
καὶ 
γυναικῶν 
γονάς, 
καθόλου 
τε 
πᾶσιν 
εἶναι 
νοσώδη 
τε 
καὶ 
φθαρτικήν, 
ἐξημερωθῆναι 
δὲ 
καὶ 
γενέσθαι 
τοὐναντίον 
ὑγιεινοτάτην 
τε 
καὶ 
γονιμωτάτην 
ὑπὸ 
Ἐλισσαίου 
τοῦ 
προφήτου· 
γνώριμος 
δʼ 
ἦν 
οὗτος 
Ἠλία 
καὶ 
διάδοχος· 
ὃς 
ἐπιξενωθεὶς 
τοῖς 
κατὰ 
τὴν 
Ἱεριχοῦν, 
περισσὸν 
δή 
τι 
φιλοφρονησαμένων 
αὐτὸν 
τῶν 
ἀνθρώπων 
αὐτούς 
τε 
ἀμείβεται 
καὶ 
τὴν 
χώραν 
αἰωνίῳ 
χάριτι. 
προελθὼν 
γὰρ 
ἐπὶ 
τὴν 
πηγὴν 
καὶ 
καταβαλὼν 
εἰς 
τὸ 
ῥεῦμα 
πλῆρες 
ἁλῶν 
ἀγγεῖον 
κεράμου, 
ἔπειτα 
εἰς 
οὐρανὸν 
δεξιὰν 
ἀνατείνας 
δικαίαν 
κἀπὶ 
γῆς 
σπονδὰς 
μειλικτηρίους 
χεόμενος, 
τὴν 
μὲν 
ᾐτεῖτο 
μαλάξαι 
τὸ 
ῥεῦμα 
καὶ 
γλυκυτέρας 
φλέβας 
ἀνοῖξαι, 
τὸν 
δὲ 
ἐγκεράσασθαι 
τῷ 
ῥεύματι 
γονιμωτέρους 
[τε] 
ἀέρας 
δοῦναί 
τε 
ἅμα 
καὶ 
καρπῶν 
εὐθηνίαν 
τοῖς 
ἐπιχωρίοις 
καὶ 
τέκνων 
 διαδοχήν, 
μηδʼ 
ἐπιλιπεῖν 
αὐτοῖς 
τὸ 
τούτων 
γεννητικὸν 
ὕδωρ, 
ἕως 
μένουσι 
δίκαιοι. 
ταύταις 
ταῖς 
εὐχαῖς 
πολλὰ 
προσχειρουργήσας 
ἐξ 
ἐπιστήμης 
ἔτρεψε 
τὴν 
πηγήν, 
καὶ 
τὸ 
πρὶν 
ὀρφανίας 
αὐτοῖς 
καὶ 
λιμοῦ 
παραίτιον 
ὕδωρ 
ἔκτοτε 
εὐτεκνίας 
καὶ 
κόρου 
χορηγὸν 
κατέστη. 
τοσαύτην 
γοῦν 
ἐν 
ταῖς 
ἀρδείαις 
ἔχει 
δύναμιν 
ὡς, 
εἰ 
καὶ 
μόνον 
ἐφάψαιτο 
τῆς 
χώρας, 
νοστιμώτερον 
εἶναι 
τῶν 
μέχρι 
κόρου 
χρονιζόντων. 
παρὸ 
καὶ 
τῶν 
[μὲν] 
δαψιλεστέρως 
χρωμένων 
ἡ 
ὄνησίς 
ἐστιν 
ὀλίγη, 
τούτου 
δὲ 
τοῦ 
ὀλίγου 
χορηγία 
δαψιλής. 
ἄρδει 
γοῦν 
πλέονα 
τῶν 
ἄλλων 
ἁπάντων, 
καὶ 
πεδίον 
μὲν 
ἔπεισιν 
ἑβδομήκοντα 
σταδίων 
μῆκος 
εὖρος 
δʼ 
εἴκοσιν, 
ἐκτρέφει 
δʼ 
ἐν 
αὐτῷ 
παραδείσους 
καλλίστους 
τε 
καὶ 
πυκνοτάτους. 
τῶν 
δὲ 
φοινίκων 
ἐπαρδομένων 
γένη 
πολλὰ 
ταῖς 
γεύσεσι 
καὶ 
ταῖς 
παρηγορίαις 
διάφορα· 
τούτων 
οἱ 
πιότεροι 
πατούμενοι 
καὶ 
μέλι 
δαψιλὲς 
ἀνιᾶσιν 
οὐ 
πολλῷ 
τοῦ 
λοιποῦ 
χεῖρον. 
καὶ 
μελιττοτρόφος 
δὲ 
ἡ 
χώρα· 
φέρει 
δὲ 
καὶ 
ὀποβάλσαμον, 
ὃ 
δὴ 
τιμιώτατον 
τῶν 
τῇδε 
καρπῶν, 
κύπρον 
τε 
καὶ 
μυροβάλανον, 
ὡς 
οὐκ 
ἂν 
ἁμαρτεῖν 
τινα 
εἰπόντα 
θεῖον 
εἶναι 
τὸ 
χωρίον, 
ἐν 
ᾧ 
δαψιλῆ 
τὰ 
σπανιώτατα 
καὶ 
κάλλιστα 
γεννᾶται. 
τῶν 
μὲν 
γὰρ 
ἄλλων 
αὐτῷ 
καρπῶν 
ἕνεκεν 
οὐκ 
ἂν 
ῥᾳδίως 
τι 
παραβληθείη 
κλίμα 
τῆς 
οἰκουμένης· 
οὕτως 
τὸ 
καταβληθὲν 
πολύχουν 
ἀναδίδωσιν. 
αἴτιόν 
μοι 
δοκεῖ 
τὸ 
θερμὸν 
τῶν 
ἀέρων 
καὶ 
τὸ 
τῶν 
ὑδάτων 
εὔτονον, 
τῶν 
μὲν 
προκαλουμένων 
τὰ 
φυόμενα 
καὶ 
διαχεόντων, 
τῆς 
δὲ 
ἰκμάδος 
ῥιζούσης 
ἕκαστον 
ἰσχυρῶς 
καὶ 
χορηγούσης 
τὴν 
ἐν 
θέρει 
δύναμιν· 
περικαὲς 
δέ 
ἐστιν 
οὕτως 
τὸ 
χωρίον, 
ὡς 
μηδένα 
ῥᾳδίως 
προϊέναι. 
τὸ 
δὲ 
ὕδωρ 
πρὸ 
ἀνατολῆς 
ἀντλούμενον, 
ἔπειτα 
ἐξαιθριασθὲν 
γίνεται 
ψυχρότατον 
καὶ 
τὴν 
ἐναντίαν 
πρὸς 
τὸ 
περιέχον 
φύσιν 
λαμβάνει, 
χειμῶνος 
δὲ 
ἀνάπαλιν 
χλιαίνεται 
καὶ 
τοῖς 
ἐμβαίνουσι 
γίνεται 
προσηνέστατον. 
ἔστι 
δὲ 
καὶ 
τὸ 
περιέχον 
οὕτως 
εὔκρατον, 
ὡς 
λινοῦν 
ἀμφιέννυσθαι 
τοὺς 
ἐπιχωρίους 
νιφομένης 
τῆς 
ἄλλης 
Ἰουδαίας. 
ἀπέχει 
δὲ 
ἀπὸ 
Ἱεροσολύμων 
μὲν 
σταδίους 
ἑκατὸν 
πεντήκοντα, 
τοῦ 
δὲ 
Ἰορδάνου 
ἑξήκοντα, 
καὶ 
τὸ 
μὲν 
μέχρι 
Ἱεροσολύμων 
αὐτῆς 
ἔρημον 
καὶ 
πετρῶδες, 
τὸ 
δὲ 
μέχρι 
τοῦ 
Ἰορδάνου 
καὶ 
τῆς 
Ἀσφαλτίτιδος 
χθαμαλώτερον 
μέν, 
ἔρημον 
δὲ 
ὁμοίως 
καὶ 
ἄκαρπον. 
ἀλλὰ 
γὰρ 
τὰ 
μὲν 
περὶ 
Ἱεριχοῦν 
εὐδαιμονεστάτην 
οὖσαν 
ἀποχρώντως 
δεδήλωται. 
Ἄξιον 
δὲ 
ἀφηγήσασθαι 
καὶ 
τὴν 
φύσιν 
τῆς 
Ἀσφαλτίτιδος 
λίμνης, 
ἥτις 
ἐστὶ 
μέν, 
ὡς 
ἔφην, 
πικρὰ 
καὶ 
ἄγονος, 
ὑπὸ 
δὲ 
κουφότητος 
καὶ 
τὰ 
βαρύτατα 
τῶν 
εἰς 
αὐτὴν 
ῥιφέντων 
ἀναφέρει, 
καταδῦναι 
δʼ 
εἰς 
τὸν 
βυθὸν 
οὐδὲ 
ἐπιτηδεύσαντα 
ῥᾴδιον. 
ἀφικόμενος 
γοῦν 
καθʼ 
ἱστορίαν 
ἐπʼ 
αὐτὴν 
Οὐεσπασιανὸς 
ἐκέλευσέ 
τινας 
τῶν 
νεῖν 
οὐκ 
ἐπισταμένων 
δεθέντας 
ὀπίσω 
τὰς 
χεῖρας 
ῥιφῆναι 
κατὰ 
τοῦ 
βυθοῦ, 
καὶ 
συνέβη 
πάντας 
ἐπινήξασθαι 
καθάπερ 
ὑπὸ 
πνεύματος 
ἄνω 
βιαζομένους. 
ἔστι 
δʼ 
ἐπὶ 
τούτῳ 
καὶ 
ἡ 
τῆς 
χρόας 
μεταβολὴ 
θαυμάσιος· 
τρὶς 
γὰρ 
ἑκάστης 
ἡμέρας 
τὴν 
ἐπιφάνειαν 
ἀλλάσσεται 
καὶ 
πρὸς 
τὰς 
ἡλιακὰς 
ἀκτῖνας 
ἀνταυγεῖ 
ποικίλως. 
τῆς 
μέντοι 
ἀσφάλτου 
κατὰ 
 πολλὰ 
μέρη 
βώλους 
μελαίνας 
ἀναδίδωσιν· 
αἱ 
δʼ 
ἐπινήχονται 
τό 
τε 
σχῆμα 
καὶ 
τὸ 
μέγεθος 
ταύροις 
ἀκεφάλοις 
παραπλήσιαι. 
προσελαύνοντες 
δὲ 
οἱ 
τῆς 
λίμνης 
ἐργάται 
καὶ 
δρασσόμενοι 
τοῦ 
συνεστῶτος 
ἕλκουσιν 
εἰς 
τὰ 
σκάφη, 
πληρώσασι 
δὲ 
ἀποκόπτειν 
οὐ 
ῥᾴδιον, 
ἀλλὰ 
διʼ 
εὐτονίαν 
προσήρτηται 
τῷ 
μηρύματι 
τὸ 
σκάφος, 
ἕως 
ἂν 
ἐμμηνίῳ 
γυναικῶν 
αἵματι 
καὶ 
οὔρῳ 
διαλύσωσιν 
αὐτήν, 
οἷς 
μόνοις 
εἴκει. 
καὶ 
χρήσιμος 
δὲ 
οὐ 
μόνον 
εἰς 
ἁρμονίας 
νεῶν 
ἀλλὰ 
καὶ 
πρὸς 
ἄκεσιν 
σωμάτων· 
εἰς 
πολλὰ 
γοῦν 
τῶν 
φαρμάκων 
παραμίσγεται. 
ταύτης 
τῆς 
λίμνης 
μῆκος 
μὲν 
ὀγδοήκοντα 
καὶ 
πεντακόσιοι 
στάδιοι, 
καθὸ 
δὴ 
μέχρι 
Ζοάρων 
τῆς 
Ἀραβίας 
ἐκτείνεται, 
εὖρος 
δὲ 
πεντήκοντα 
καὶ 
ἑκατόν. 
γειτνιᾷ 
δʼ 
ἡ 
Σοδομῖτις 
αὐτῇ, 
πάλαι 
μὲν 
εὐδαίμων 
γῆ 
καρπῶν 
τε 
ἕνεκεν 
καὶ 
τῆς 
κατὰ 
πόλιν 
περιουσίας, 
νῦν 
δὲ 
κεκαυμένη 
πᾶσα. 
φασὶ 
δὲ 
ὡς 
διʼ 
ἀσέβειαν 
οἰκητόρων 
κεραυνοῖς 
καταφλεγῆναι· 
ἔστι 
γοῦν 
ἔτι 
λείψανα 
τοῦ 
θείου 
πυρός, 
καὶ 
πέντε 
μὲν 
πόλεων 
ἰδεῖν 
σκιάς, 
ἔτι 
δὲ 
κἀν 

τοῖς 
καρποῖς 
σποδιὰν 
ἀναγεννωμένην, 
οἳ 
χροιὰν 
μὲν 
ἔχουσι 
τῶν 
ἐδωδίμων 
ὁμοίαν, 
δρεψαμένων 
δὲ 
χερσὶν 
εἰς 
καπνὸν 
διαλύονται 
καὶ 
τέφραν. 
τὰ 
μὲν 
δὴ 
περὶ 
τὴν 
Σοδομῖτιν 
μυθευόμενα 
τοιαύτην 
ἔχει 
πίστιν 
ἀπὸ 
τῆς 
ὄψεως. 
Ὁ 
δὲ 
Οὐεσπασιανὸς 
πανταχόθεν 
περιτειχίζων 
τοὺς 
ἐν 
τοῖς 
Ἱεροσολύμοις 
ἔν 
τε 
τῇ 
Ἱεριχοῖ 
καὶ 
ἐν 
Ἀδίδοις 
ἐγείρει 
στρατόπεδα 
καὶ 
φρουροὺς 
ἀμφοτέραις 
ἐγκαθίστησιν 
ἔκ 
τε 
τοῦ 
Ῥωμαϊκοῦ 
καὶ 
συμμαχικοῦ 
συντάγματος. 
πέμπει 
δὲ 
καὶ 
εἰς 
Γέρασα 
Λούκιον 
Ἄννιον 
παραδοὺς 
μοῖραν 
ἱππέων 
καὶ 
συχνοὺς 
πεζούς. 
ὁ 
μὲν 
 οὖν 
ἐξ 
ἐφόδου 
τὴν 
πόλιν 
ἑλὼν 
ἀποκτείνει 
μὲν 
χιλίους 
τῶν 
νέων, 
ὅσοι 
μὴ 
διαφυγεῖν 
ἔφθασαν, 
γενεὰς 
δὲ 
ᾐχμαλωτίσατο 
καὶ 
τὰς 
κτήσεις 
διαρπάσαι 
τοῖς 
στρατιώταις 
ἐπέτρεψεν· 
ἔπειτα 
τὰς 
οἰκίας 
ἐμπρήσας 
ἐπὶ 
τὰς 
πέριξ 
κώμας 
ἐχώρει. 
φυγαὶ 
δʼ 
ἦσαν 
τῶν 
δυνατῶν 
καὶ 
φθοραὶ 
τῶν 
ἀσθενεστέρων, 
τὸ 
καταλειφθὲν 
δὲ 
πᾶν 
ἐνεπίμπρατο. 
καὶ 
διειληφότος 
τοῦ 
πολέμου 
τήν 
τε 
ὀρεινὴν 
ὅλην 
καὶ 
τὴν 
πεδιάδα 
πάσας 
οἱ 
ἐν 
τοῖς 
Ἱεροσολύμοις 
τὰς 
ἐξόδους 
ἀφῄρηντο· 
τοὺς 
μέν 
γε 
αὐτομολεῖν 
προαιρουμένους 
οἱ 
ζηλωταὶ 
παρεφυλάσσοντο, 
τοὺς 
δὲ 
οὔπω 
τὰ 
Ῥωμαίων 
φρονοῦντας 
εἶργεν 
ἡ 
στρατιὰ 
πανταχόθεν 
τὴν 
πόλιν 
περιέχουσα. 
Οὐεσπασιανῷ 
δʼ 
εἰς 
Καισάρειαν 
ἐπιστρέψαντι 
καὶ 
παρασκευαζομένῳ 
μετὰ 
πάσης 
τῆς 
δυνάμεως 
ἐπʼ 
αὐτῶν 
τῶν 
Ἱεροσολύμων 
ἐξελαύνειν 
ἀγγέλλεται 
Νέρων 
ἀνῃρημένος, 
τρία 
καὶ 
δέκα 
βασιλεύσας 
ἔτη 
καὶ 
ἡμέρας 
ὀκτώ. 
περὶ 
οὗ 
λέγειν 
ὃν 
τρόπον 
εἰς 
τὴν 
ἀρχὴν 
ἐξύβρισεν 
πιστεύσας 
τὰ 
πράγματα 
τοῖς 
πονηροτάτοις, 
Νυμφιδίῳ 
καὶ 
Τιγελλίνῳ, 
τοῖς 
τε 
ἀναξίοις 
τῶν 
ἐξελευθέρων, 
καὶ 
ὡς 
ὑπὸ 
τούτων 
ἐπιβουλευθεὶς 
κατελείφθη 
μὲν 
ὑπὸ 
τῶν 
φυλάκων 
ἁπάντων, 
διαδρὰς 
δὲ 
σὺν 
τέτρασι 
τῶν 
πιστῶν 
ἀπελευθέρων 
ἐν 
τοῖς 
προαστείοις 
ἑαυτὸν 
ἀνεῖλεν, 
καὶ 
ὡς 
οἱ 
καταλύσαντες 
αὐτὸν 
μετʼ 
οὐ 
πολὺν 
χρόνον 
δίκας 
ἔδοσαν, 
τόν 
τε 
κατὰ 
τὴν 
Γαλατίαν 
πόλεμον 
ὡς 
ἐτελεύτησε, 
καὶ 
πῶς 
Γάλβας 
ἀποδειχθεὶς 
αὐτοκράτωρ 
εἰς 
Ῥώμην 
ἐπανῆλθεν 
ἐκ 
τῆς 
Ἱσπανίας, 
καὶ 
ὡς 
ὑπὸ 
τῶν 
στρατιωτῶν 
αἰτιαθεὶς 
ἐπὶ 
ταπεινοφροσύνῃ 
ἐδολοφονήθη 
κατὰ 
μέσην 
τὴν 
Ῥωμαίων 
ἀγορὸν 
ἀπεδείχθη 
τε 
αὐτοκράτωρ 
Ὄθων· 
τήν 
τε 
τούτου 
στρατείαν 
ἐπὶ 
τοὺς 
 Οὐιτελλίου 
στρατηγοὺς 
καὶ 
κατάλυσιν, 
ἔπειτα 
τοὺς 
κατὰ 
Οὐιτέλλιον 
ταράχους 
καὶ 
τὴν 
περὶ 
τὸ 
Καπετώλιον 
συμβολήν, 
ὅπως 
τε 
Ἀντώνιος 
Πρῖμος 
καὶ 
Μουκιανὸς 
διαφθείραντες 
Οὐιτέλλιον 
καὶ 
τὰ 
Γερμανικὰ 
τάγματα 
κατέστειλαν 
τὸν 
ἐμφύλιον 
πόλεμον. 
πάντα 
ταῦτα 
διεξιέναι 
μὲν 
ἐπʼ 
ἀκριβὲς 
παρῃτησάμην, 
ἐπειδὴ 
διʼ 
ὄχλου 
πᾶσίν 
ἐστιν 
καὶ 
πολλοῖς 
Ἑλλήνων 
τε 
καὶ 
Ῥωμαίων 
ἀναγέγραπται, 
συναφείας 
δὲ 
ἕνεκεν 
τῶν 
πραγμάτων 
καὶ 
τοῦ 
μὴ 
διηρτῆσθαι 
τὴν 
ἱστορίαν 
κεφαλαιωδῶς 
ἕκαστον 
ἐπισημαίνομαι. 
Οὐεσπασιανὸς 
τοίνυν 
τὸ 
μὲν 
πρῶτον 
ἀνεβάλλετο 
τὴν 
τῶν 
Ἱεροσολύμων 
στρατείαν, 
καραδοκῶν 
πρὸς 
τίνα 
ῥέψει 
τὸ 
κρατεῖν 
μετὰ 
Νέρωνα· 
αὖθις 
δὲ 
Γάλβαν 
ἀκούσας 
αὐτοκράτορα, 
πρὶν 
ἐπιστεῖλαί 
τι 
περὶ 
τοῦ 
πολέμου 
κἀκεῖνον, 
οὐκ 
ἐπεχείρει, 
πέμπει 
δὲ 
πρὸς 
αὐτὸν 
καὶ 
τὸν 
υἱὸν 
Τίτον 
ἀσπασόμενόν 
τε 
καὶ 
ληψόμενον 
τὰς 
περὶ 
Ἰουδαίων 
ἐντολάς. 
διὰ 
δὲ 
τὰς 
αὐτὰς 
αἰτίας 
ἅμα 
Τίτῳ 
καὶ 
Ἀγρίππας 
ὁ 
βασιλεὺς 
πρὸς 
Γάλβαν 
ἔπλει. 
καὶ 
διὰ 
τῆς 
Ἀχαΐας, 
χειμῶνος 
γὰρ 
ἦν 
ὥρα, 
μακραῖς 
ναυσὶ 
περιπλεόντων 
φθάνει 
Γάλβας 
ἀναιρεθεὶς 
μετὰ 
μῆνας 
ἑπτὰ 
καὶ 
ἴσας 
ἡμέρας· 
ἐξ 
οὗ 
καὶ 
τὴν 
ἡγεμονίαν 
παρέλαβεν 
Ὄθων 
ἀντιποιούμενος 
τῶν 
πραγμάτων. 
ὁ 
μὲν 
οὖν 
Ἀγρίππας 
εἰς 
τὴν 
Ῥώμην 
ἀφικέσθαι 
διέγνω 
μηδὲν 
ὀρρωδήσας 
πρὸς 
τὴν 
μεταβολήν· 
Τίτος 
δὲ 
κατὰ 
δαιμόνιον 
ὁρμὴν 
ἀπὸ 
τῆς 
Ἑλλάδος 
εἰς 
τὴν 
Συρίαν 
ἀνέπλει 
καὶ 
κατὰ 
τάχος 
εἰς 
Καισάρειαν 
ἀφικνεῖται 
πρὸς 
τὸν 
πατέρα. 
καὶ 
οἱ 
μὲν 
μετέωροι 
περὶ 
τῶν 
ὅλων 
ὄντες 
ὡς 
ἂν 
σαλευομένης 
τῆς 
Ῥωμαίων 
ἡγεμονίας 
ὑπερεώρων 
τὴν 
ἐπὶ 
Ἰουδαίους 
στρατείαν, 
καὶ 
διὰ 
τὸν 
περὶ 
τῆς 
πατρίδος 
φόβον 
τὴν 
ἐπὶ 
τοὺς 
ἀλλοφύλους 
ὁρμὴν 
ἄωρον 
ἐνόμιζον. 
Ἐπανίσταται 
δὲ 
ἄλλος 
τοῖς 
Ἱεροσολύμοις 
πόλεμος. 
υἱὸς 
ἦν 
Γιώρα 
Σίμων 
τις, 
Γερασηνὸς 
τὸ 
γένος, 
νεανίας 
πανουργίᾳ 
μὲν 
ἡττώμενος 
Ἰωάννου 
τοῦ 
προκατέχοντος 
ἤδη 
τὴν 
πόλιν, 
ἀλκῇ 
δὲ 
σώματος 
καὶ 
τόλμῃ 
διαφέρων, 
διʼ 
ἣν 
καὶ 
ὑπὸ 
Ἀνάνου 
τοῦ 
ἀρχιερέως 
φυγαδευθεὶς 
ἐξ 
ἧς 
εἶχε 
τοπαρχίας 
Ἀκραβετηνῆς 
πρὸς 
τοὺς 
κατειληφότας 
τὴν 
Μασάδαν 
λῃστὰς 
παραγίνεται. 
τὸ 
μὲν 
οὖν 
πρῶτον 
ἦν 
αὐτοῖς 
διʼ 
ὑποψίας· 
εἰς 
τὸ 
κατωτέρω 
γοῦν 
φρούριον 
ἐπέτρεψαν 
αὐτῷ 
παρελθεῖν 
ἅμα 
ταῖς 
γυναιξίν, 
ἃς 
ἄγων 
ἧκεν, 
αὐτοὶ 
τὸ 
ὑψηλότερον 
οἰκοῦντες· 
αὖθις 
δὲ 
διὰ 
συγγένειαν 
ἠθῶν 
καὶ 
ὅτι 
πιστὸς 
ἐδόκει, 
συμπροενόμευε 
γοῦν 
αὐτοῖς 
ἐξιὼν 
καὶ 
συνεπόρθει 
τὰ 
περὶ 
τὴν 
Μασάδαν . 
οὐ 
μὴν 
ἐπὶ 
τὰ 
μείζω 
παρακαλῶν 
ἔπεισεν· 
οἱ 
μὲν 
γὰρ 
ἐν 
ἔθει 
ὄντες 
τῷ 
φρουρίῳ, 
καθάπερ 
φωλεοῦ 
χωρίζεσθαι 
μακρὰν 
ἐδεδοίκεσαν, 
ὁ 
δὲ 
τυραννιῶν 
καὶ 
μεγάλων 
ἐφιέμενος 
ἐπειδὴ 
καὶ 
τὴν 
Ἀνάνου 
τελευτὴν 
ἤκουσεν, 
εἰς 
τὴν 
ὀρεινὴν 
ἀφίσταται, 
καὶ 
προκηρύξας 
δούλοις 
μὲν 
ἐλευθερίαν, 
γέρας 
δὲ 
ἐλευθέροις 
τοὺς 
πανταχόθεν 
πονηροὺς 
συνήθροιζεν. 
Ὡς 
δʼ 
ἦν 
αὐτῷ 
καρτερὸν 
ἤδη 
τὸ 
σύνταγμα, 
τὰς 
ἀνὰ 
τὴν 
ὀρεινὴν 
κώμας 
κατέτρεχεν, 
ἀεὶ 
δὲ 
προσγινομένων 
πλειόνων 
ἐθάρρει 
καταβαίνειν 
εἰς 
τὰ 
χθαμαλώτερα. 
κἀπειδὴ 
πόλεσιν 
ἤδη 
φοβερὸς 
ἦν, 
πολλοὶ 
πρὸς 
τὴν 
ἰσχὺν 
καὶ 
τὴν 
εὔροιαν 
τῶν 
κατορθωμάτων 
ἐφθείροντο 
δυνατοί, 
καὶ 
οὐκέτι 
ἦν 
δούλων 
μόνων 
οὐδὲ 
λῃστῶν 
στρατός, 
ἀλλὰ 
καὶ 
δημοτικῶν 
οὐκ 
ὀλίγων 
ὡς 
πρὸς 
βασιλέα 
πειθαρχεῖν. 
κατέτρεχε 
δὲ 
τήν 
τε 
Ἀκραβετηνὴν 
τοπαρχίαν 
καὶ 
τὰ 
μέχρι 
τῆς 
μεγάλης 
Ἰδουμαίας· 
κατὰ 
γὰρ 
κώμην 
τινὰ 
καλουμένην 
Ἀῒν 
τεῖχος 
κατασκευάσας 
ὥσπερ 
φρουρίῳ 
πρὸς 
ἀσφάλειαν 
ἐχρῆτο, 
κατὰ 
δὲ 
τὴν 
φάραγγα 
προσαγορευομένην 
Φερεταὶ 
πολλὰ 
μὲν 
ἀνευρύνας 
σπήλαια, 
πολλὰ 
δʼ 
εὑρὼν 
ἕτοιμα 
ταμιείοις 
ἐχρῆτο 
θησαυρῶν 
καὶ 
τῆς 
λείας 
ἐκδοχείοις. 
ἀνετίθει 
δὲ 
καὶ 
τοὺς 
ἁρπαζομένους 
εἰς 
αὐτὰ 
καρπούς, 
οἵ 
τε 
πολλοὶ 
τῶν 
λόχων 
δίαιταν 
εἶχον 
ἐν 
ἐκείνοις· 
δῆλος 
δʼ 
ἦν 
τό 
τε 
σύνταγμα 
προγυμνάζων 
καὶ 
τὰς 
παρασκευὰς 
κατὰ 
τῶν 
Ἱεροσολύμων. 
Ὅθεν 
οἱ 
ζηλωταὶ 
δείσαντες 
αὐτοῦ 
τὴν 
ἐπιβουλὴν 
καὶ 
προλαβεῖν 
βουλόμενοι 
τὸν 
κατʼ 
αὐτῶν 
τρεφόμενον 
ἐξίασι 
μετὰ 
τῶν 
ὅπλων 
οἱ 
πλείους· 
ὑπαντιάζει 
δὲ 
Σίμων, 
καὶ 
παραταξάμενος 
συχνοὺς 
μὲν 
αὐτῶν 
ἀναιρεῖ, 
συνελαύνει 
δὲ 
τοὺς 
λοιποὺς 
εἰς 
τὴν 
πόλιν. 
οὔπω 
δὲ 
θαρρῶν 
τῇ 
δυνάμει 
τοῦ 
μὲν 
τοῖς 
τείχεσιν 
προσβάλλειν 
ἀπετράπη, 
χειρώσασθαι 
δὲ 
πρότερον 
τὴν 
Ἰδουμαίαν 
ἐπεβάλετο· 
καὶ 
δὴ 
δισμυρίους 
ἔχων 
ὁπλίτας 
ἤλαυνεν 
ἐπὶ 
τοὺς 
ὅρους 
αὐτῆς. 
οἱ 
δὲ 
ἄρχοντες 
τῆς 
Ἰδουμαίας 
κατὰ 
τάχος 
ἀθροίσαντες 
ἐκ 
τῆς 
χώρας 
τὸ 
μαχιμώτατον 
περὶ 
πεντακισχιλίους 
καὶ 
δισμυρίους, 
τοὺς 
δὲ 
πολλοὺς 
ἐάσαντες 
φρουρεῖν 
τὰ 
σφέτερα 
διὰ 
τὰς 
τῶν 
ἐν 
Μασάδᾳ 
σικαρίων 
καταδρομάς, 
ἐδέχοντο 
τὸν 
Σίμωνα 
πρὸς 
τοῖς 
ὅροις. 
ἔνθα 
συμβαλὼν 
αὐτοῖς 
καὶ 
διʼ 
ὅλης 
πολεμήσας 
ἡμέρας, 
οὔτε 
νενικηκὼς 
οὔτε 
νενικημένος 
διεκρίθη, 
καὶ 
ὁ 
μὲν 
εἰς 
τὴν 
Ναΐν, 
οἱ 
δὲ 
Ἰδουμαῖοι 
διελύθησαν 
ἐπʼ 
οἴκου. 
καὶ 
μετʼ 
οὐ 
πολὺ 
Σίμων 
μείζονι 
δυνάμει 
πάλιν 
εἰς 
τὴν 
χώραν 
αὐτῶν 
ὥρμητο, 
στρατοπεδευσάμενος 
δὲ 
κατά 
τινα 
κώμην, 
 Θεκουὲ 
καλεῖται, 
πρὸς 
τοὺς 
ἐν 
Ἡρωδείῳ 
φρουρούς, 
ὅπερ 
ἦν 
πλησίον, 
Ἐλεάζαρόν 
τινα 
τῶν 
ἑταίρων 
ἔπεμψε 
πείσοντα 
παραδοῦναι 
τὸ 
ἔρυμα. 
τοῦτον 
οἱ 
φύλακες 
προθύμως 
ἐδέξαντο 
τὴν 
αἰτίαν 
ἀγνοοῦντες 
διʼ 
ἣν 
ἥκοι, 
φθεγξάμενον 
δὲ 
περὶ 
παραδόσεως 
ἐδίωκον 
σπασάμενοι 
τὰ 
ξίφη, 
μέχρι 
φυγῆς 
τόπον 
οὐκ 
ἔχων 
ἔρριψεν 
ἀπὸ 
τοῦ 
τείχους 
ἑαυτὸν 
εἰς 
τὴν 
ὑποκειμένην 
φάραγγα. 
καὶ 
ὁ 
μὲν 
αὐτίκα 
τελευτᾷ, 
τοῖς 
δʼ 
Ἰδουμαίοις 
ἤδη 
κατορρωδοῦσι 
τὴν 
ἰσχὺν 
τοῦ 
Σίμωνος 
ἔδοξε 
πρὸ 
τοῦ 
συμβαλεῖν 
κατασκέψασθαι 
τὴν 
στρατιὰν 
τῶν 
πολεμίων. 
Εἰς 
τοῦτο 
δὲ 
ὑπηρέτην 
αὑτὸν 
ἑτοίμως 
ἐπεδίδου 
Ἰάκωβος, 
εἷς 
τῶν 
ἡγεμόνων, 
προδοσίαν 
ἐνθυμούμενος. 
ὁρμήσας 
γοῦν 
ἀπὸ 
τῆς 
Ἀλούρου, 
κατὰ 
γὰρ 
ταύτην 
συνήθροιστο 
τὴν 
κώμην 
τότε 
τῶν 
Ἰδουμαίων 
τὸ 
στράτευμα, 
παραγίνεται 
πρὸς 
Σίμωνα, 
καὶ 
πρώτην 
αὐτῷ 
παραδώσειν 
συντίθεται 
τὴν 
αὐτοῦ 
πατρίδα, 
λαβὼν 
ὅρκους 
ὡς 
ἀεὶ 
τίμιος 
ὢν 
διατελέσει, 
συνεργήσειν 
δὲ 
ὑπέσχετο 
καὶ 
περὶ 
τῆς 
ὅλης 
Ἰδουμαίας. 
ἐφʼ 
οἷς 
ἑστιαθεὶς 
φιλοφρόνως 
ὑπὸ 
τοῦ 
Σίμωνος 
καὶ 
λαμπραῖς 
ἐπαρθεὶς 
ὑποσχέσεσιν, 
ἐπειδήπερ 
εἰς 
τοὺς 
σφετέρους 
ὑπέστρεψε, 
τὸ 
μὲν 
πρῶτον 
πολλαπλασίονα 
τὴν 
στρατιὰν 
ἐψεύδετο 
τοῦ 
Σίμωνος, 
ἔπειτα 
δεξιούμενος 
τούς 
τε 
ἡγεμόνας 
καὶ 
κατʼ 
ὀλίγους 
πᾶν 
τὸ 
πλῆθος 
ἐνῆγεν 
ὥστε 
δέξασθαι 
τὸν 
Σίμωνα 
καὶ 
παραδοῦναι 
δίχα 
μάχης 
αὐτῷ 
τὴν 
τῶν 
ὅλων 
ἀρχήν. 
ἅμα 
δὲ 
ταῦτα 
διαπραττόμενος 
καὶ 
Σίμωνα 
διʼ 
ἀγγέλων 
ἐκάλει 
σκεδάσειν 
ὑπισχνούμενος 
τοὺς 
Ἰδουμαίους· 
ὃ 
δὴ 
παρέσχεν. 
ὡς 
γὰρ 
ἦν 
ἤδη 
πλησίον 
ἡ 
στρατιά, 
πρῶτος 
ἀναπηδήσας 
ἐπὶ 
τὸν 
ἵππον 
μετὰ 
τῶν 
συνδιεφθαρμένων 
ἔφευγε. 
πτοία 
δʼ 
ἐμπίπτει 
παντὶ 
τῷ 
πλήθει, 
καὶ 
πρὶν 
εἰς 
χεῖρας 
ἐλθεῖν 
λυθέντες 
ἐκ 
τῆς 
τάξεως 
ἀνεχώρουν 
ἕκαστοι 
πρὸς 
τὰ 
ἴδια. 
Σίμων 
δὲ 
παρὰ 
δόξαν 
εἰς 
τὴν 
Ἰδουμαίαν 
εἰσήλασεν 
ἀναιμωτὶ 
καὶ 
προσβαλὼν 
ἀδοκήτως 
πρώτην 
αἱρεῖ 
τὴν 
πολίχνην 
Χεβρών, 
ἐν 
ᾗ 
πλείστης 
ἐκράτησε 
λείας, 
πάμπολυν 
δὲ 
διήρπασε 
καρπόν. 
ὡς 
δέ 
φασιν 
οἱ 
ἐπιχώριοι 
τὴν 
Χεβρὼν 
οὐ 
μόνον 
τῶν 
τῇδε 
πόλεων 
ἀλλὰ 
καὶ 
τῆς 
ἐν 
Αἰγύπτῳ 
Μέμφεως 
ἀρχαιοτέραν· 
δισχίλια 
γοῦν 
αὐτῇ 
καὶ 
τριακόσια 
ἔτη 
συναριθμεῖται. 
μυθεύουσι 
δὲ 
αὐτὴν 
καὶ 
οἰκητήριον 
Ἀβράμου 
τοῦ 
Ἰουδαίων 
προγόνου 
γεγονέναι 
μετὰ 
τὴν 
ἐκ 
τῆς 
Μεσοποταμίας 
ἀπανάστασιν, 
τούς 
τε 
παῖδας 
αὐτοῦ 
λέγουσι 
καταβῆναι 
εἰς 
Αἴγυπτον 
ἔνθεν· 
ὧν 
καὶ 
τὰ 
μνημεῖα 
μέχρι 
νῦν 
ἐν 
τῇδε 
τῇ 
πολίχνῃ 
δείκνυται 
πάνυ 
καλῆς 
μαρμάρου 
καὶ 
φιλοτίμως 
εἰργασμένα. 
δείκνυται 
δʼ 
ἀπὸ 
σταδίων 
ἓξ 
τοῦ 
ἄστεος 
τερέβινθος 
μεγίστη, 
καὶ 
φασὶ 
τὸ 
δένδρον 
ἀπὸ 
τῆς 
κτίσεως 
μέχρι 
νῦν 
διαμένειν. 
ἔνθεν 
ὁ 
Σίμων 
ἐχώρει 
διὰ 
πάσης 
τῆς 
Ἰδουμαίας, 
οὐ 
μόνον 
κώμας 
καὶ 
πόλεις 
πορθῶν, 
λυμαινόμενος 
δὲ 
καὶ 
τὴν 
χώραν· 
δίχα 
γὰρ 
τῶν 
ὁπλιτῶν 
τέσσαρες 
αὐτῷ 
συνείποντο 
μυριάδες, 
ὡς 
μηδὲ 
τῶν 
ἐπιτηδείων 
ἐξαρκούντων 
πρὸς 
τὸ 
πλῆθος. 
προσῆν 
δὲ 
ταῖς 
χρείαις 
ὠμότης 
τε 
αὐτοῦ 
καὶ 
πρὸς 
τὸ 
γένος 
ὀργή, 
διʼ 
ἃ 
μᾶλλον 
ἐξερημοῦσθαι 
συνέβαινε 
τὴν 
Ἰδουμαίαν. 
καθάπερ 
δὲ 
ὑπὸ 
τῶν 
ἀκρίδων 
κατόπιν 
ὕλην 
ἔστιν 
ἰδεῖν 
ἐψιλωμένην 
πᾶσαν, 
οὕτω 
τὸ 
κατὰ 
νώτου 
τῆς 
Σίμωνος 
στρατιᾶς 
ἐρημία 
κατελείπετο· 
καὶ 
τὰ 
μὲν 
ἐμπιπρῶντες 
τὰ 
δὲ 
κατασκάπτοντες, 
πᾶν 
δὲ 
τὸ 
πεφυκὸς 
ἀνὰ 
τὴν 
χώραν 
ἢ 
συμπατοῦντες 
ἠφάνιζον 
ἢ 
νεμόμενοι 
καὶ 
τὴν 
ἐνεργὸν 
ὑπὸ 
τῆς 
πορείας 
σκληροτέραν 
ἐποίουν 
τῆς 
ἀκάρπου, 
καθόλου 
τε 
εἰπεῖν, 
οὐδὲ 
σημεῖόν 
τι 
κατελείπετο 
τοῖς 
πορθουμένοις 
τοῦ 
γεγονέναι. 
Ταῦτα 
πάλιν 
τοὺς 
ζηλωτὰς 
ἐπήγειρεν, 
καὶ 
φανερῶς 
μὲν 
ἀντιπαρατάξασθαι 
κατέδεισαν, 
προλοχίσαντες 
δʼ 
ἐν 
ταῖς 
παρόδοις 
ἁρπάζουσι 
τοῦ 
Σίμωνος 
τὴν 
γυναῖκα 
καὶ 
τῆς 
περὶ 
αὐτὴν 
θεραπείας 
συχνούς. 
ἔπειτα 
ὡς 
αὐτὸν 
αἰχμαλωτισάμενοι 
τὸν 
Σίμωνα 
γεγηθότες 
εἰς 
τὴν 
πόλιν 
ὑπέστρεψαν 
καὶ 
ὅσον 
οὐδέπω 
προσεδόκων 
καταθέμενον 
τὰ 
ὅπλα 
περὶ 
τῆς 
γυναικὸς 
ἱκετεύσειν. 
τὸν 
δὲ 
οὐκ 
ἔλεος 
εἰσῆλθεν 
ἀλλʼ 
ὀργὴ 
περὶ 
τῆς 
ἡρπασμένης, 
καὶ 
πρὸς 
τὸ 
τεῖχος 
τῶν 
Ἱεροσολύμων 
ἐλθὼν 
καθάπερ 
τὰ 
τρωθέντα 
τῶν 
θηρίων, 
ἐπειδὴ 
τοὺς 
τρώσαντας 
οὐ 
κατέλαβεν, 
ἐφʼ 
οὓς 
εὗρε 
τὸν 
θυμὸν 
ἠφίει. 
ὅσοι 
γοῦν 
λαχανείας 
ἕνεκεν 
ἢ 
φρυγανισμοῦ 
προεληλύθεσαν 
ἔξω 
πυλῶν 
ἀνόπλους 
καὶ 
γέροντας 
συλλαμβάνων 
ᾐκίζετο 
καὶ 
διέφθειρεν, 
διʼ 
ὑπερβολὴν 
ἀγανακτήσεως 
μονονουχὶ 
καὶ 
νεκρῶν 
γευόμενος 
τῶν 
σωμάτων. 
πολλοὺς 
δὲ 
καὶ 
χειροκοπήσας 
εἰσέπεμπε 
καταπλήξασθαι 
τοὺς 
ἐχθροὺς 
ἅμα 
καὶ 
διαστῆσαι 
τὸν 
δῆμον 
ἐπιχειρῶν 
πρὸς 
τοὺς 
αἰτίους. 
ἐντέταλτο 
δʼ 
αὐτοῖς 
λέγειν, 
ὅτι 
Σίμων 
θεὸν 
ὄμνυσι 
τὸν 
πάντων 
ἔφορον, 
εἰ 
μὴ 
θᾶττον 
ἀποδώσουσιν 
αὐτῷ 
τὴν 
γυναῖκα, 
ῥήξας 
τὸ 
τεῖχος 
τοιαῦτα 
διαθήσειν 
πάντας 
τοὺς 
κατὰ 
τὴν 
πόλιν, 
μηδεμιᾶς 
φεισάμενος 
ἡλικίας 
μηδὲ 
ἀπὸ 
τῶν 
ἀναιτίων 
διακρίνας 
τοὺς 
αἰτίους. 
τούτοις 
οὐ 
μόνον 
ὁ 
δῆμος 
ἀλλὰ 
καὶ 
οἱ 
ζηλωταὶ 
καταπλαγέντες 
ἀποπέμπουσιν 
αὐτῷ 
τὴν 
γυναῖκα· 
καὶ 
τότε 
μὲν 
ἐκμειλιχθεὶς 
ὀλίγον 
ἀνεπαύσατο 
τοῦ 
συνεχοῦς 
φόνου. 
Οὐ 
μόνον 
δὲ 
κατὰ 
τὴν 
Ἰουδαίαν 
στάσις 
ἦν 
καὶ 
πόλεμος 
ἐμφύλιος, 
ἀλλὰ 
κἀπὶ 
τῆς 
Ἰταλίας. 
ἀνῄρητο 
μὲν 
γὰρ 
κατὰ 
μέσην 
τὴν 
Ῥωμαίων 
ἀγορὰν 
Γάλβας, 
ἀποδεδειγμένος 
δὲ 
αὐτοκράτωρ 
Ὄθων 
ἐπολέμει 
Οὐιτελλίῳ 
βασιλειῶντι· 
τοῦτον 
γὰρ 
ᾕρητο 
τὰ 
κατὰ 
Γερμανίαν 
τάγματα. 
καὶ 
γενομένης 
συμβολῆς 
κατὰ 
Φρηγδίακον 
τῆς 
Γαλατίας 
πρός 
τε 
Οὐάλεντα 
καὶ 
Καικίνναν 
τοὺς 
Οὐιτελλίου 
στρατηγούς, 
τῇ 
πρώτῃ 
μὲν 
ἡμέρᾳ 
περιῆν 
Ὄθων, 
τῇ 
δὲ 
δευτέρᾳ 
τὸ 
Οὐιτελλίου 
στρατιωτικόν· 
καὶ 
πολλοῦ 
φόνου 
γενομένου 
διεχρήσατο 
μὲν 
Ὄθων 
αὑτὸν 
ἐν 
Βριξέλλῳ 
τὴν 
ἧτταν 
πυθόμενος 
ἡμέρας 
δύο 
καὶ 
τρεῖς 
μῆνας 
κρατήσας 
τῶν 
πραγμάτων, 
προσεχώρησε 
δὲ 
τοῖς 
Οὐιτελλίου 
στρατηγοῖς 
ἡ 
στρατιά, 
καὶ 
κατέβαινεν 
αὐτὸς 
εἰς 
τὴν 
Ῥώμην 
μετὰ 
τῆς 
δυνάμεως. 
ἐν 
δὲ 
τούτῳ 
καὶ 
Οὐεσπασιανὸς 
ἀναστὰς 
ἐκ 
τῆς 
Καισαρείας 
πέμπτῃ 
Δαισίου 
μηνὸς 
ὥρμησεν 
ἐπὶ 
τὰ 
μηδέπω 
κατεστραμμένα 
τῶν 
τῆς 
Ἰουδαίας 
χωρίων. 
ἀναβὰς 
δὲ 
εἰς 
τὴν 
ὀρεινὴν 
αἱρεῖ 
δύο 
τοπαρχίας, 
τήν 
τε 
Γοφνιτικὴν 
καὶ 
τὴν 
Ἀκραβετηνὴν 
καλουμένην, 
μεθʼ 
ἃς 
Βήθηγά 
τε 
καὶ 
Ἐφραὶμ 
πολίχνια, 
οἷς 
φρουροὺς 
ἐγκαταστήσας 
μέχρι 
Ἱεροσολύμων 
ἱππάζετο· 
φθορὰ 
δʼ 
ἦν 
πολλῶν 
καταλαμβανομένων 
καὶ 
συχνοὺς 
ᾐχμαλωτίζετο. 
Κερεάλιος 
δὲ 
αὐτῷ 
τῶν 
ἡγεμόνων 
μοῖραν 
ἱππέων 
καὶ 
πεζῶν 
ἀναλαβὼν 
τὴν 
ἄνω 
καλουμένην 
Ἰδουμαίαν 
ἐπόρθει, 
καὶ 
Κάφεθρα 
μὲν 
ψευδοπολίχνιον 
ἐξ 
ἐφόδου 
λαβὼν 
ἐμπίπρησιν, 
ἑτέραν 
δὲ 
καλουμένην 
Χαραβὶν 
προσβαλὼν 
ἐπολιόρκει. 
πάνυ 
δʼ 
ἦν 
ἰσχυρὸν 
τὸ 
τεῖχος, 
καὶ 
τρίψεσθαι 
προσδοκῶντι 
πλείω 
χρόνον 
αἰφνιδίως 
ἀνοίγουσιν 
οἱ 
ἔνδον 
 τὰς 
πύλας 
καὶ 
μεθʼ 
ἱκετηριῶν 
προελθόντες 
ἑαυτοὺς 
παρέδοσαν. 
Κερεάλιος 
δὲ 
τούτους 
παραστησάμενος 
ἐπὶ 
Χεβρὼν 
ἑτέρας 
πόλεως 
ἀρχαιοτάτης 
ἐχώρει· 
κεῖται 
δʼ, 
ὡς 
ἔφην, 
αὕτη 
κατὰ 
τὴν 
ὀρεινὴν 
οὐ 
πόρρω 
Ἱεροσολύμων· 
βιασάμενος 
δὲ 
τὰς 
εἰσόδους 
τὸ 
μὲν 
ἐγκαταληφθὲν 
πλῆθος 
ἡβηδὸν 
ἀναιρεῖ, 
τὸ 
δʼ 
ἄστυ 
καταπίμπρησι. 
καὶ 
πάντων 
ἤδη 
κεχειρωμένων 
πλὴν 
Ἡρωδείου 
καὶ 
Μασάδας 
καὶ 
Μαχαιροῦντος, 
ταῦτα 
δʼ 
ὑπὸ 
τῶν 
λῃστῶν 
κατείληπτο, 
σκοπὸς 
ἤδη 
τὰ 
Ἱεροσόλυμα 
προύκειτο 
Ῥωμαίοις. 
Ὁ 
δὲ 
Σίμων 
ὡς 
ἐρρύσατο 
παρὰ 
τῶν 
ζηλωτῶν 
τὴν 
γυναῖκα, 
πάλιν 
ἐπὶ 
τὰ 
λείψανα 
τῆς 
Ἰδουμαίας 
ὑπέστρεψεν, 
καὶ 
περιελαύνων 
πανταχόθεν 
τὸ 
ἔθνος 
εἰς 
Ἱεροσόλυμα 
τοὺς 
πολλοὺς 
φεύγειν 
συνηνάγκασεν. 
εἵπετο 
δὲ 
καὶ 
αὐτὸς 
ἐπὶ 
τὴν 
πόλιν 
καὶ 
κυκλωσάμενος 
αὖθις 
τὸ 
τεῖχος 
ὅντινα 
λάβοι 
τῶν 
προϊόντων 
κατὰ 
τὴν 
χώραν 
ἐργατῶν 
διέφθειρεν. 
ἦν 
δὲ 
τῷ 
δήμῳ 
Σίμων 
μὲν 
ἔξωθεν 
Ῥωμαίων 
φοβερώτερος, 
οἱ 
ζηλωταὶ 
δʼ 
ἔνδον 
ἑκατέρων 
χαλεπώτεροι, 
κἀν 

τούτοις 
ἐπινοίᾳ 
κακῶν 
καὶ 
τόλμῃ 
τὸ 
σύνταγμα 
τῶν 
Γαλιλαίων 
διέφερεν· 
τόν 
τε 
γὰρ 
Ἰωάννην 
παρήγαγον 
εἰς 
ἰσχὺν 
οὗτοι, 
κἀκεῖνος 
αὐτοὺς 
ἐξ 
ἧς 
περιεποιήσατο 
δυναστείας 
ἠμείβετο 
πάντα 
ἐπιτρέπων 
δρᾶν 
ὧν 
ἕκαστος 
ἐπεθύμει. 
πόθοι 
δʼ 
ἦσαν 
ἁρπαγῆς 
ἀπλήρωτοι 
καὶ 
τῶν 
πλουσίων 
οἴκων 
ἔρευνα 
φόνος 
τε 
ἀνδρῶν 
καὶ 
γυναικῶν 
ὕβρεις 
ἐπαίζοντο, 
μεθʼ 
αἵματός 
τε 
τὰ 
συληθέντα 
κατέπινον 
καὶ 
μετʼ 
ἀδείας 
ἐνεθηλυπάθουν 
τῷ 
κόρῳ, 
κόμας 
συνθετιζόμενοι 
καὶ 
γυναικείας 
ἐσθῆτας 
ἀναλαμβάνοντες, 
καταντλούμενοι 
δὲ 
μύροις 
καὶ 
πρὸς 
εὐπρέπειαν 
ὑπογράφοντες 
ὀφθαλμούς. 
οὐ 
μόνον 
δὲ 
κόσμον, 
ἀλλὰ 
καὶ 
πάθη 
γυναικῶν 
ἐμιμοῦντο 
καὶ 
διʼ 
ὑπερβολὴν 
ἀσελγείας 
ἀθεμίτους. 
ἐπενόησαν 
ἔρωτας· 
ἐνηλινδοῦντο 
δʼ 
ὡς 
πορνείῳ 
τῇ 
πόλει 
καὶ 
πᾶσαν 
ἀκαθάρτοις 
ἐμίαναν 
ἔργοις. 
γυναικιζόμενοι 
δὲ 
τὰς 
ὄψεις 
ἐφόνων 
ταῖς 
δεξιαῖς 
θρυπτόμενοί 
τε 
τοῖς 
βαδίσμασιν 
ἐπιόντες 
ἐξαπίνης 
ἐγίνοντο 
πολεμισταὶ 
τά 
τε 
ξίφη 
προφέροντες 
ἀπὸ 
τῶν 
βεβαμμένων 
χλανιδίων 
τὸν 
προστυχόντα 
διήλαυνον. 
τοὺς 
ἀποδιδράσκοντας 
δὲ 
Ἰωάννην 
Σίμων 
φονικώτερον 
ἐξεδέχετο, 
καὶ 
διαφυγών 
τις 
τὸν 
ἐντὸς 
τείχους 
τύραννον 
ὑπὸ 
τοῦ 
πρὸ 
πυλῶν 
διεφθείρετο. 
πᾶσα 
δὲ 
φυγῆς 
ὁδὸς 
τοῖς 
αὐτομολεῖν 
πρὸς 
Ῥωμαίους 
βουλομένοις 
ἀπεκέκοπτο. 
Διεστασιάζετο 
δὲ 
πρὸς 
τὸν 
Ἰωάννην 
ἡ 
δύναμις, 
καὶ 
πᾶν 
ὅσον 
[ἦν] 
Ἰδουμαίων 
ἐν 
αὐτῇ 
χωρισθὲν 
ἐπεχείρει 
τῷ 
τυράννῳ 
φθόνῳ 
τε 
τῆς 
ἰσχύος 
αὐτοῦ 
καὶ 
μίσει 
τῆς 
ὠμότητος. 
συμβαλόντες 
δὲ 
ἀναιροῦσί 
τε 
πολλοὺς 
τῶν 
ζηλωτῶν 
καὶ 
συνελαύνουσι 
τοὺς 
λοιποὺς 
εἰς 
τὴν 
βασιλικὴν 
αὐλὴν 
κατασκευασθεῖσαν 
ὑπὸ 
Γραπτῆς· 
συγγενὴς 
δὲ 
ἦν 
αὕτη 
τοῦ 
τῶν 
Ἀδιαβηνῶν 
βασιλέως 
Ἰζᾶ· 
συνεισπίπτουσι 
δὲ 
οἱ 
Ἰδουμαῖοι, 
κἀκεῖθεν 
εἰς 
τὸ 
ἱερὸν 
ἐξώσαντες 
τοὺς 
ζηλωτὰς 
ἐφʼ 
ἁρπαγὴν 
ἐτράποντο 
τῶν 
Ἰωάννου 
χρημάτων· 
κατὰ 
γὰρ 
τὴν 
προειρημένην 
αὐλὴν 
αὐτός 
τε † 
ὢν 
ἐκεῖ 
καὶ 
τὰ 
λάφυρα 
 τῆς 
τυραννίδος 
κατέθετο. 
ἐν 
δὲ 
τούτῳ 
τὸ 
κατὰ 
τὴν 
πόλιν 
ἐσκεδασμένον 
πλῆθος 
τῶν 
ζηλωτῶν 
εἰς 
τὸ 
ἱερὸν 
πρὸς 
τοὺς 
διαπεφευγότας 
ἠθροίσθη, 
καὶ 
κατάγειν 
αὐτοὺς 
παρεσκευάσατο 
Ἰωάννης 
ἐπί 
τε 
τὸν 
δῆμον 
καὶ 
τοὺς 
Ἰδουμαίους. 
τοῖς 
δὲ 
οὐχ 
οὕτω 
τὴν 
ἔφοδον 
αὐτῶν 
καταδεῖσαι 
παρέστη 
μαχιμωτέροις 
οὖσιν 
ὡς 
τὴν 
ἀπόνοιαν, 
μὴ 
νύκτωρ 
ἐκ 
τοῦ 
ἱεροῦ 
παρεισδύντες 
αὐτούς 
τε 
διαφθείρωσι 
καὶ 
τὸ 
ἄστυ 
καταπιμπρῶσι. 
συνελθόντες 
οὖν 
μετὰ 
τῶν 
ἀρχιερέων 
ἐβουλεύοντο, 
τίνα 
χρὴ 
τρόπον 
φυλάξασθαι 
τὴν 
ἐπίθεσιν. 
θεὸς 
δὲ 
ἄρα 
τὰς 
γνώμας 
αὐτῶν 
εἰς 
κακὸν 
ἔτρεψε, 
καὶ 
χαλεπώτερον 
ἀπωλείας 
ἐπενόησαν 
τὸ 
πρὸς 
σωτηρίαν 
φάρμακον· 
ἵνα 
γοῦν 
καταλύσωσιν 
Ἰωάννην, 
ἔκριναν 
δέχεσθαι 
Σίμωνα 
καὶ 
μετὰ 
ἱκετηριῶν 
δεύτερον 
εἰσαγαγεῖν 
ἑαυτοῖς 
τύραννον. 
ἐπεραίνετο 
δʼ 
ἡ 
βουλή, 
καὶ 
τὸν 
ἀρχιερέα 
Ματθίαν 
πέμψαντες 
ἐδέοντο 
Σίμωνι 
εἰσελθεῖν 
ὃν 
πολλὰ 
ἔδεισαν· 
συμπαρεκάλουν 
δὲ 
οἱ 
ἐκ 
τῶν 
Ἱεροσολύμων 
τοὺς 
ζηλωτὰς 
φεύγοντες 
πόθῳ 
τῶν 
οἴκων 
καὶ 
τῶν 
κτημάτων. 
ὁ 
δʼ 
αὐτοῖς 
ὑπερηφάνως 
κατανεύσας 
τὸ 
δεσπόζειν 
εἰσέρχεται 
μὲν 
ὡς 
ἀπαλλάξων 
τῶν 
ζηλωτῶν 
τὴν 
πόλιν 
σωτὴρ 
ὑπὸ 
τοῦ 
δήμου 
καὶ 
κηδεμὼν 
εὐφημούμενος, 
παρελθὼν 
δὲ 
μετὰ 
τῆς 
δυνάμεως 
ἐσκόπει 
τὰ 
περὶ 
τῆς 
ἑαυτοῦ 
δυναστείας 
καὶ 
τοὺς 
καλέσαντας 
οὐχ 
ἧττον 
ἐχθροὺς 
ἐνόμιζεν 
ἢ 
καθʼ 
ὧν 
ἐκέκλητο. 
Σίμων 
μὲν 
οὕτως 
ἐνιαυτῷ 
τρίτῳ 
τοῦ 
πολέμου 
Ξανθικῷ 
μηνὶ 
Ἱεροσολύμων 
ἐγκρατὴς 
γίνεται· 
Ἰωάννης 
δὲ 
καὶ 
τὸ 
τῶν 
ζηλωτῶν 
πλῆθος 
εἰργόμενοι 
τῶν 
ἐξόδων 
τοῦ 
ἱεροῦ 
καὶ 
τὰ 
τῆς 
πόλεως 
ἀπολωλεκότες, 
παραχρῆμα 
γὰρ 
τὰ 
ἐκείνων 
οἱ 
περὶ 
τὸν 
Σίμωνα 
 διήρπασαν, 
ἐν 
ἀπόρῳ 
τὴν 
σωτηρίαν 
εἶχον. 
προσέβαλλε 
δὲ 
τῷ 
ἱερῷ 
Σίμων 
τοῦ 
δήμου 
βοηθοῦντος, 
κἀκεῖνοι 
καταστάντες 
ἐπὶ 
τῶν 
στοῶν 
καὶ 
τῶν 
ἐπάλξεων 
ἠμύνοντο 
τὰς 
προσβολάς. 
συχνοὶ 
δʼ 
ἔπιπτον 
τῶν 
περὶ 
Σίμωνα 
καὶ 
πολλοὶ 
τραυματίαι 
κατεφέροντο· 
ῥᾳδίως 
γὰρ 
ἐξ 
ὑπερδεξίου 
τὰς 
βολὰς 
οἱ 
ζηλωταὶ 
καὶ 
οὐκ 
ἀστόχους 
ἐποιοῦντο. 
πλεονεκτοῦντες 
δὲ 
τῷ 
τόπῳ 
καὶ 
πύργους 
ἔτι 
προσκατεσκεύασαν 
τέσσαρας 
μεγίστους, 
ὡς 
ἀφʼ 
ὑψηλοτέρων 
ποιοῖντο 
τὰς 
ἀφέσεις, 
τὸν 
μὲν 
κατὰ 
τὴν 
ἀνατολικὴν 
καὶ 
βόρειον 
γωνίαν, 
τὸν 
δὲ 
τοῦ 
ξυστοῦ 
καθύπερθεν, 
τὸν 
δὲ 
τρίτον 
κατὰ 
γωνίαν 
ἄλλην 
ἀντικρὺ 
τῆς 
κάτω 
πόλεως· 
ὁ 
δὲ 
λοιπὸς 
ὑπὲρ 
τὴν 
κορυφὴν 
κατεσκεύαστο 
τῶν 
παστοφορίων, 
ἔνθα 
τῶν 
ἱερέων 
εἷς 
ἐξ 
ἔθους 
ἱστάμενος 
ἑκάστην 
ἑβδομάδα 
εἰσιοῦσαν 
προεσήμαινε 
σάλπιγγι 
δείλης 
καὶ 
τελεσθεῖσαν 
αὖθις 
περὶ 
ἑσπέραν, 
ὅτε 
μὲν 
ἀνέργειαν 
τῷ 
λαῷ 
καταγγέλλων, 
ὅτε 
δʼ 
ἔργων 
ἔχεσθαι. 
διέστησαν 
δʼ 
ἐπὶ 
τῶν 
πύργων 
ὀξυβελεῖς 
τε 
καὶ 
λιθοβόλους 
μηχανὰς 
τούς 
τε 
τοξότας 
καὶ 
σφενδονήτας. 
ἔνθα 
δὴ 
τὰς 
μὲν 
προσβολὰς 
ὀκνηροτέρας 
ἐποιεῖτο 
ὁ 
Σίμων 
μαλακιζομένων 
αὐτῷ 
τῶν 
πλειόνων, 
ἀντεῖχε 
δʼ 
ὅμως 
περιουσίᾳ 
δυνάμεως· 
τὰ 
δὲ 
ἀπὸ 
τῶν 
ὀργάνων 
βέλη 
πορρωτέρω 
φερόμενα 
πολλοὺς 
τῶν 
μαχομένων 
ἀνῄρει. 
Κατὰ 
δὲ 
τὸν 
αὐτὸν 
καιρὸν 
περιέσχε 
καὶ 
τὴν 
Ῥώμην 
πάθη 
χαλεπά. 
παρῆν 
μὲν 
γὰρ 
ἀπὸ 
Γερμανίας 
Οὐιτέλλιος 
ἅμα 
τῷ 
στρατιωτικῷ 
πολὺ 
πλῆθος 
ἐπισυρόμενος 
ἕτερον, 
μὴ 
χωρούμενος 
δὲ 
τοῖς 
ἀποδεδειγμένοις 
εἰς 
τοὺς 
στρατιώτας 
περιβόλοις 
ὅλην 
ἐποιήσατο 
τὴν 
Ῥώμην 
στρατόπεδον 
καὶ 
πᾶσαν 
οἰκίαν 
ὁπλιτῶν 
ἐπλήρωσεν. 
οἱ 
δὲ 
 ἀήθεσιν 
ὀφθαλμοῖς 
τὸν 
Ῥωμαίων 
πλοῦτον 
θεασάμενοι 
καὶ 
περιλαμφθέντες 
πάντοθεν 
ἀργύρῳ 
τε 
καὶ 
χρυσῷ 
τὰς 
ἐπιθυμίας 
μόλις 
κατεῖχον, 
ὥστε 
μὴ 
ἐφʼ 
ἁρπαγὰς 
τρέπεσθαί 
τε 
καὶ 
τοὺς 
ἐμποδὼν 
γινομένους 
ἀναιρεῖν. 
καὶ 
τὰ 
μὲν 
κατὰ 
τὴν 
Ἰταλίαν 
ἐν 
τούτοις 
ἦν. 
Οὐεσπασιανὸς 
δὲ 
ὡς 
τὰ 
πλησίον 
Ἱεροσολύμων 
καταστρεψάμενος 
ὑπέστρεψεν 
εἰς 
Καισάρειαν, 
ἀκούει 
τὰς 
κατὰ 
τὴν 
Ῥώμην 
ταραχὰς 
καὶ 
Οὐιτέλλιον 
αὐτοκράτορα. 
τοῦτο 
αὐτὸν 
καίπερ 
ἄρχεσθαι 
καθάπερ 
ἄρχειν 
καλῶς 
ἐπιστάμενον 
εἰς 
ἀγανάκτησιν 
προήγαγεν, 
καὶ 
τὸν 
μὲν 
ὡς 
ἐρήμου 
καταμανέντα 
τῆς 
ἡγεμονίας 
ἠδόξει 
δεσπότην, 
περιαλγήσας 
δὲ 
τῷ 
πάθει 
καρτερεῖν 
τὴν 
βάσανον 
οὐχ 
οἷός 
τε 
ἦν 
καὶ 
τῆς 
πατρίδος 
πορθουμένης 
ἑτέροις 
προσευσχολεῖν 
πολέμοις. 
ἀλλʼ 
ὅσον 
ὁ 
θυμὸς 
ἤπειγεν 
ἐπὶ 
τὴν 
ἄμυναν, 
τοσοῦτον 
εἶργεν 
ἔννοια 
τοῦ 
διαστήματος· 
πολλὰ 
γὰρ 
φθάσαι 
πανουργήσασαν 
τὴν 
τύχην 
πρὶν 
αὐτὸν 
εἰς 
τὴν 
Ἰταλίαν 
περαιωθῆναι 
καὶ 
ταῦτα 
χειμῶνος 
ὥρᾳ 
πλέοντα· 
σφαδάζουσαν 
ἤδη 
κατεῖχεν 
τὴν 
ὀργήν. 
Συνιόντες 
δὲ 
οἵ 
τε 
ἡγεμόνες 
καὶ 
στρατιῶται 
καθʼ 
ἑταιρίαν 
φανερῶς 
ἤδη 
μεταβολὴν 
ἐβουλεύοντο 
καὶ 
διαγανακτοῦντες 
ἐβόων, 
ὡς 
οἱ 
μὲν 
ἐπὶ 
τῆς 
Ῥώμης 
στρατιῶται 
τρυφῶντες 
καὶ 
μηδʼ 
ἀκούειν 
πολέμου 
φήμην 
ὑπομένοντες 
διαχειροτονοῦσιν 
οἷς 
βούλονται 
τὴν 
ἡγεμονίαν 
καὶ 
πρὸς 
ἐλπίδα 
λημμάτων 
ἀποδεικνύουσιν 
αὐτοκράτορας, 
αὐτοὶ 
δὲ 
διὰ 
τοσούτων 
κεχωρηκότες 
πόνων 
καὶ 
γηρῶντες 
ὑπὸ 
τοῖς 
κράνεσιν 
ἑτέροις 
χαρίζονται 
τὴν 
ἐξουσίαν 
καὶ 
ταῦτα 
τὸν 
ἀξιώτερον 
ἄρχειν 
παρʼ 
αὑτοῖς 
ἔχοντες. 
ᾧ 
τίνα 
δικαιοτέραν 
ποτὲ 
τῆς 
εἰς 
αὐτοὺς 
εὐνοίας 
ἀποδώσειν 
ἀμοιβήν, 
εἰ 
τὴν 
νῦν 
καταπροοῖντο; 
 τοσούτῳ 
δʼ 
εἶναι 
Οὐεσπασιανὸν 
ἡγεμονεύειν 
Οὐιτελλίου 
δικαιότερον, 
ὅσῳ 
καὶ 
αὐτοὺς 
τῶν 
ἐκεῖνον 
ἀποδειξάντων· 
οὐ 
γὰρ 
δὴ 
μικροτέρους 
τῶν 
ἀπὸ 
Γερμανίας 
διενηνοχέναι 
πολέμους 
οὐδὲ 
τῶν 
ἐκεῖθεν 
καταγαγόντων 
τὸν 
τύραννον 
ἡττῆσθαι 
τοῖς 
ὅπλοις. 
ἀγῶνος 
δὲ 
ἐνδεήσειν 
οὐδέν· 
οὐ 
γὰρ 
τὴν 
σύγκλητον 
ἢ 
τὸν 
Ῥωμαίων 
δῆμον 
ἀνέξεσθαι 
τῆς 
Οὐιτελλίου 
λαγνείας 
ἀντὶ 
τῆς 
Οὐεσπασιανοῦ 
σωφροσύνης, 
οὐδʼ 
ἀντὶ 
μὲν 
ἡγεμόνος 
ἀγαθοῦ 
τύραννον 
ὠμότατον, 
ἄπαιδα 
δὲ 
ἀντὶ 
πατρὸς 
αἱρήσεσθαι 
προστάτην· 
μέγιστον 
γὰρ 
δὴ 
πρὸς 
ἀσφάλειαν 
εἰρήνης 
εἶναι 
τὰς 
γνησίους 
τῶν 
βασιλέων 
διαδοχάς. 
εἴτε 
οὖν 
ἐμπειρίᾳ 
γήρως 
προσήκει 
τὸ 
ἄρχειν, 
Οὐεσπασιανὸν 
αὐτοὺς 
ἔχειν, 
εἴτε 
νεότητος 
ἀλκῇ, 
Τίτον· 
κραθήσεσθαι 
γὰρ 
τῆς 
παρʼ 
ἀμφοῖν 
ἡλικίας 
τὸ 
ὠφέλιμον. 
χορηγήσειν 
δὲ 
οὐ 
μόνον 
αὐτοὶ 
τὴν 
ἰσχὺν 
τοῖς 
ἀποδειχθεῖσι 
τρία 
τάγματα 
καὶ 
τὰς 
παρὰ 
τῶν 
βασιλέων 
συμμαχίας 
ἔχοντες 
συνετηρήσαμεν 
τά 
τε 
πρὸς 
ἕω 
πάντα 
καὶ 
τῆς 
Εὐρώπης 
ὅσα 
τῶν 
ἀπὸ 
Οὐιτελλίου 
φόβων 
κεχώρισται, 
καὶ 
τοὺς 
ἐπὶ 
τῆς 
Ἰταλίας 
δὲ 
συμμάχους, 
ἀδελφὸν 
Οὐεσπασιανοῦ 
καὶ 
παῖδα 
ἕτερον, 
ὧν 
τῷ 
μὲν 
προσθήσεσθαι 
πολλοὺς 
τῶν 
ἐν 
ἀξιώματι 
νέων, 
τὸν 
δὲ 
καὶ 
τὴν 
τῆς 
 πόλεως 
φυλακὴν 
πεπιστεῦσθαι, 
μέρος 
οὐκ 
ὀλίγον 
εἰς 
ἐπιβολὴν 
ἡγεμονίας. 
καθόλου 
τε 
ἂν 
βραδύνωσιν 
αὐτοί, 
τάχα 
τὴν 
σύγκλητον 
ἀποδείξειν 
τὸν 
ὑπὸ 
τῶν 
συντετηρηκότων 
στρατιωτῶν 
ἀτιμούμενον. 
Τοιαῦτα 
κατὰ 
συστροφὰς 
οἱ 
στρατιῶται 
διελάλουν· 
ἔπειτα 
συναθροισθέντες 
καὶ 
παρακροτήσαντες 
ἀλλήλους 
ἀναγορεύουσι 
τὸν 
Οὐεσπασιανὸν 
αὐτοκράτορα 
καὶ 
σώζειν 
τὴν 
κινδυνεύουσαν 
ἡγεμονίαν 
παρεκάλουν. 
τῷ 
δὲ 
φροντὶς 
μὲν 
ἦν 
πάλαι 
περὶ 
τῶν 
ὅλων, 
οὔτι 
γε 
μὴν 
αὐτὸς 
ἄρχειν 
προῄρητο, 
τοῖς 
μὲν 
ἔργοις 
ἑαυτὸν 
ἄξιον 
ἡγούμενος, 
προκρίνων 
δὲ 
τῶν 
ἐν 
λαμπρότητι 
κινδύνων 
τὴν 
ἐν 
ἰδιώταις 
ἀσφάλειαν. 
ἀρνουμένῳ 
δὲ 
μᾶλλον 
οἱ 
ἡγεμόνες 
ἐπέκειντο 
καὶ 
περιχυθέντες 
οἱ 
στρατιῶται 
ξιφήρεις 
ἀναιρεῖν 
αὐτὸν 
ἠπείλουν, 
εἰ 
μὴ 
βούλοιτο 
ζῆν 
ἀξίως. 
πολλὰ 
δὲ 
πρὸς 
αὐτοὺς 
διατεινάμενος 
ἐξ 
ὧν 
διωθεῖτο 
τὴν 
ἀρχὴν 
τελευταῖον, 
ὡς 
οὐκ 
ἔπειθεν, 
εἴκει 
τοῖς 
ὀνομάσασι. 
Προτρεπομένων 
δʼ 
αὐτὸν 
ἤδη 
Μουκιανοῦ 
τε 
καὶ 
τῶν 
ἄλλων 
ἡγεμόνων 
ὡς 
αὐτοκράτορα 
καὶ 
τῆς 
ἄλλης 
στρατιᾶς 
ἄγειν 
ἐπὶ 
πᾶν 
τὸ 
ἀντίπαλον, 
ὁ 
δὲ 
πρῶτον 
τῶν 
ἐπʼ 
Ἀλεξανδρείας 
εἴχετο 
πραγμάτων, 
εἰδὼς 
πλεῖστον 
τῆς 
ἡγεμονίας 
μέρος 
τὴν 
Αἴγυπτον 
οὖσαν 
διὰ 
τὴν 
τοῦ 
σίτου 
χορηγίαν, 
ἧς 
κρατήσας 
εἰ 
παρέλκοι 
καὶ 
βίᾳ 
καθαιρήσειν 
ἤλπιζεν 
Οὐιτέλλιον, 
οὐ 
γὰρ 
ἀνέξεσθαι 
πείνης 
ἐπὶ 
Ῥώμης 
τὸ 
πλῆθος, 
τὰ 
δύο 
τε 
ἐπὶ 
τῆς 
Ἀλεξανδρείας 
τάγματα 
προσποιήσασθαι 
βουλόμενος. 
ἐνεθυμεῖτο 
δὲ 
καὶ 
πρόβλημα 
τὴν 
 χώραν 
ἔχειν 
τῶν 
ἀπὸ 
τῆς 
τύχης 
ἀδήλων· 
ἔστι 
γὰρ 
κατά 
τε 
γῆν 
δυσέμβολος 
καὶ 
τὰ 
πρὸς 
θαλάσσης 
ἀλίμενος, 
κατὰ 
μὲν 
ἑσπέραν 
προβεβλημένη 
τὰ 
ἄνυδρα 
τῆς 
Λιβύης, 
κατὰ 
δὲ 
μεσημβρίαν 
τὴν 
διορίζουσαν 
ἀπὸ 
Αἰθιόπων 
τὴν 
Συήνην 
καὶ 
τοὺς 
ἀπλώτους 
τοῦ 
ποταμοῦ 
καταράκτας, 
ἀπὸ 
δὲ 
τῆς 
ἀνατολῆς 
τὴν 
ἐρυθρὰν 
θάλασσαν 
ἀναχεομένην 
μέχρι 
Κοπτοῦ. 
βόρειον 
δὲ 
τεῖχος 
αὐτῇ 
ἥ 
τε 
μέχρι 
Συρίας 
γῆ 
καὶ 
τὸ 
καλούμενον 
Αἰγύπτιον 
πέλαγος, 
πᾶν 
ἄπορον 
ὅρμων. 
τετείχισται 
μὲν 
οὕτως 
ἡ 
Αἴγυπτος 
πάντοθεν· 
τὸ 
μεταξὺ 
δὲ 
Πηλουσίου 
καὶ 
Συήνης 
μῆκος 
αὐτῆς 
σταδίων 
δισχιλίων, 
ὅ 
τε 
ἀπὸ 
τῆς 
Πλινθίνης 
ἀνάπλους 
εἰς 
τὸ 
Πηλούσιον 
σταδίων 
τρισχιλίων 
ἑξακοσίων. 
ὁ 
δὲ 
Νεῖλος 
ἀναπλεῖται 
μέχρι 
τῆς 
Ἐλεφάντων 
καλουμένης 
πόλεως, 
ὑπὲρ 
ἣν 
εἴργουσι 
προσωτέρω 
χωρεῖν 
οὓς 
προειρήκαμεν 
καταράκτας. 
δυσπρόσιτος 
δὲ 
λιμὴν 
ναυσὶ 
καὶ 
κατʼ 
εἰρήνην 
Ἀλεξανδρείας· 
στενός 
τε 
γὰρ 
εἴσπλους 
καὶ 
πέτραις 
ὑφάλοις 
τὸν 
ἐπʼ 
εὐθὺ 
καμπτόμενος 
δρόμον. 
καὶ 
τὸ 
μὲν 
ἀριστερὸν 
αὐτοῦ 
μέρος 
πέφρακται 
χειροκμήτοις 
σκέλεσιν, 
ἐν 
δεξιᾷ 
δὲ 
ἡ 
προσαγορευομένη 
Φάρος 
νῆσος 
πρόκειται, 
πύργον 
ἔχουσα 
μέγιστον 
ἐκπυρσεύοντα 
τοῖς 
καταπλέουσιν 
ἐπὶ 
τριακοσίους 
σταδίους, 
ὡς 
ἐν 
νυκτὶ 
πόρρωθεν 
ὁρμίζοιντο 
πρὸς 
τὴν 
δυσχέρειαν 
τοῦ 
κατάπλου. 
περὶ 
ταύτην 
τὴν 
νῆσον 
καταβέβληται 
 χειροποίητα 
τείχη 
μέγιστα, 
προσαρασσόμενον 
δὲ 
τούτοις 
τὸ 
πέλαγος 
καὶ 
τοῖς 
ἄντικρυς 
ἕρκεσιν 
ἀμφαγνυμένον 
ἐκτραχύνει 
τὸν 
πόρον 
καὶ 
σφαλερὰν 
διὰ 
στενοῦ 
τὴν 
εἴσοδον 
ἀπεργάζεται. 
ὁ 
μέντοι 
γε 
λιμὴν 
ἀσφαλέστατος 
ἔνδον 
καὶ 
τριάκοντα 
σταδίων 
τὸ 
μέγεθος, 
εἰς 
ὃν 
τά 
τε 
λείποντα 
τῇ 
χώρᾳ 
πρὸς 
εὐδαιμονίαν 
κατάγεται 
καὶ 
τὰ 
περισσεύοντα 
τῶν 
ἐπιχωρίων 
ἀγαθῶν 
εἰς 
πᾶσαν 
χωρίζεται 
τὴν 
οἰκουμένην. 
Ἐφίετο 
μὲν 
οὖν 
εἰκότως 
τῶν 
ταύτῃ 
πραγμάτων 
Οὐεσπασιανὸς 
εἰς 
βεβαίωσιν 
τῆς 
ὅλης 
ἡγεμονίας, 
ἐπιστέλλει 
δʼ 
εὐθὺς 
τῷ 
διέποντι 
τὴν 
Αἴγυπτον 
καὶ 
τὴν 
Ἀλεξάνδρειαν 
Τιβερίῳ 
Ἀλεξάνδρῳ, 
δηλῶν 
τὸ 
τῆς 
στρατιᾶς 
πρόθυμον, 
καὶ 
ὡς 
αὐτὸς 
ὑποδὺς 
ἀναγκαίως 
τὸ 
βάρος 
τῆς 
ἡγεμονίας 
συνεργὸν 
αὐτὸν 
καὶ 
βοηθὸν 
προσλαμβάνοι. 
παραναγνοὺς 
δὲ 
τὴν 
ἐπιστολὴν 
Ἀλέξανδρος 
προθύμως 
τά 
τε 
τάγματα 
καὶ 
τὸ 
πλῆθος 
εἰς 
αὐτὸν 
ὥρκωσεν. 
ἑκάτεροι 
δὲ 
ἀσμένως 
ὑπήκουσαν 
τὴν 
ἀρετὴν 
τἀνδρὸς 
ἐκ 
τῆς 
ἐγγὺς 
στρατηγίας 
εἰδότες. 
καὶ 
ὁ 
μὲν 
πεπιστευμένος 
ἤδη 
τὰ 
περὶ 
τὴν 
ἀρχὴν 
προπαρεσκεύαζεν 
αὐτῷ 
καὶ 
τὰ 
πρὸς 
τὴν 
ἄφιξιν, 
τάχιον 
δʼ 
ἐπινοίας 
διήγγελλον 
αἱ 
φῆμαι 
τὸν 
ἐπὶ 
τῆς 
ἀνατολῆς 
αὐτοκράτορα, 
καὶ 
πᾶσα 
μὲν 
πόλις 
ἑώρταζεν 
εὐαγγέλια 
[δὲ] 
καὶ 
θυσίας 
ὑπὲρ 
αὐτοῦ 
ἐπετέλει. 
τὰ 
δὲ 
κατὰ 
Μυσίαν 
καὶ 
Παννονίαν 
τάγματα, 
μικρῷ 
πρόσθεν 
κεκινημένα 
πρὸς 
τὴν 
Οὐιτελλίου 
τόλμαν, 
μείζονι 
χαρᾷ 
Οὐεσπασιανῷ 
τὴν 
ἡγεμονίαν 
ὤμνυον. 
ὁ 
δʼ 
ἀναζεύξας 
ἀπὸ 
Καισαρείας 
εἰς 
Βηρυτὸν 
παρῆν, 
ἔνθα 
πολλαὶ 
μὲν 
 ἀπὸ 
τῆς 
Συρίας 
αὐτῷ, 
πολλαὶ 
δὲ 
κἀπὸ 
τῶν 
ἄλλων 
ἐπαρχιῶν 
πρεσβεῖαι 
συνήντων, 
στεφάνους 
παρʼ 
ἑκάστης 
πόλεως 
καὶ 
συγχαρτικὰ 
προσφέρουσαι 
ψηφίσματα. 
παρῆν 
δὲ 
καὶ 
Μουκιανὸς 
ὁ 
τῆς 
ἐπαρχίας 
ἡγεμὼν 
τὸ 
πρόθυμον 
τῶν 
δήμων 
καὶ 
τοὺς 
κατὰ 
πόλιν 
ὅρκους 
ἀπαγγέλλων. 
Προχωρούσης 
δὲ 
πανταχοῦ 
κατὰ 
νοῦν 
τῆς 
τύχης 
καὶ 
τῶν 
πραγμάτων 
συννενευκότων 
ἐκ 
τοῦ 
πλείστου 
μέρους, 
ἤδη 
παρίστατο 
τῷ 
Οὐεσπασιανῷ 
νοεῖν, 
ὡς 
οὐ 
δίχα 
δαιμονίου 
προνοίας 
ἅψαιτο 
τῆς 
ἀρχῆς, 
ἀλλὰ 
δικαία 
τις 
εἱμαρμένη 
περιαγάγοι 
τὸ 
κρατεῖν 
τῶν 
ὅλων 
ἐπʼ 
αὐτόν· 
ἀναμιμνήσκεται 
γὰρ 
τά 
τε 
ἄλλα 
σημεῖα, 
πολλὰ 
δʼ 
αὐτῷ 
γεγόνει 
πανταχοῦ 
προφαίνοντα 
τὴν 
ἡγεμονίαν, 
καὶ 
τὰς 
τοῦ 
Ἰωσήπου 
φωνάς, 
ὃς 
αὐτὸν 
ἔτι 
ζῶντος 
Νέρωνος 
αὐτοκράτορα 
προσειπεῖν 
ἐθάρσησεν. 
ἐξεπέπληκτο 
δὲ 
τὸν 
ἄνδρα 
δεσμώτην 
ἔτι 
ὄντα 
παρʼ 
αὐτῷ, 
καὶ 
προσκαλεσάμενος 
Μουκιανὸν 
ἅμα 
τοῖς 
ἄλλοις 
ἡγεμόσι 
καὶ 
φίλοις 
πρῶτον 
μὲν 
αὐτοῦ 
τὸ 
δραστήριον 
ἐκδιηγεῖτο 
καὶ 
ὅσα 
περὶ 
τοῖς 
Ἰωταπάτοις 
διʼ 
αὐτὸν 
ἔκαμον, 
ἔπειτα 
τὰς 
μαντείας, 
ἃς 
αὐτὸς 
μὲν 
ὑπώπτευσε 
τότε 
πλάσματα 
τοῦ 
δέους, 
ἀποδειχθῆναι 
δὲ 
ὑπὸ 
τοῦ 
χρόνου 
καὶ 
τῶν 
πραγμάτων 
θείας. 
“αἰσχρὸν 
οὖν, 
ἔφη, 
τὸν 
προθεσπίσαντά 
μοι 
τὴν 
ἀρχὴν 
καὶ 
διάκονον 
τῆς 
τοῦ 
θεοῦ 
φωνῆς 
ἔτι 
αἰχμαλώτου 
τάξιν 
ἢ 
δεσμώτου 
τύχην 
ὑπομένειν” 
καὶ 
καλέσας 
τὸν 
Ἰώσηπον 
λυθῆναι 
κελεύει. 
τοῖς 
μὲν 
οὖν 
ἡγεμόσιν 
ἐκ 
τῆς 
εἰς 
τὸν 
ἀλλόφυλον 
ἀμοιβῆς 
λαμπρὰ 
καὶ 
περὶ 
αὑτῶν 
ἐλπίζειν 
παρέστη, 
συνὼν 
δὲ 
τῷ 
πατρὶ 
Τίτος 
“δίκαιον, 
ὦ 
πάτερ, 
ἔφη, 
τοῦ 
Ἰωσήπου 
καὶ 
τὸ 
ὄνειδος 
ἀφαιρεθῆναι 
σὺν 
τῷ 
σιδήρῳ· 
γενήσεται 
γὰρ 
ὅμοιος 
τῷ 
μὴ 
δεθέντι 
τὴν 
ἀρχήν, 
ἂν 
αὐτοῦ 
μὴ 
λύσωμεν 
ἀλλὰ 
κόψωμεν 
 τὰ 
δεσμά.” 
τοῦτο 
γὰρ 
ἐπὶ 
τῶν 
μὴ 
δεόντως 
δεθέντων 
πράττεται. 
συνεδόκει 
ταῦτα, 
καὶ 
παρελθών 
τις 
πελέκει 
διέκοψε 
τὴν 
ἅλυσιν. 
ὁ 
δὲ 
Ἰώσηπος 
εἰληφὼς 
περὶ 
τῶν 
προειρημένων 
γέρας 
τὴν 
ἐπιτιμίαν 
ἤδη 
καὶ 
περὶ 
τῶν 
μελλόντων 
ἀξιόπιστος 
ἦν. 
Οὐεσπασιανὸς 
δὲ 
ταῖς 
πρεσβείαις 
χρηματίσας 
καὶ 
καταστησάμενος 
ἑκάστοις 
τὰς 
ἀρχὰς 
δικαίως 
καὶ 
διὰ 
τῶν 
ἀξίων 
εἰς 
Ἀντιόχειαν 
ἀφικνεῖται. 
καὶ 
βουλευόμενος, 
ποῖ 
τρέπεσθαι, 
προυργιαίτερα 
τῆς 
εἰς 
Ἀλεξάνδρειαν 
ὁρμῆς 
τὰ 
κατὰ 
τὴν 
Ῥώμην 
ἔκρινε, 
τὴν 
μὲν 
βέβαιον 
οὖσαν 
ὁρῶν, 
τὰ 
δʼ 
ὑπὸ 
Οὐιτελλίου 
ταρασσόμενα. 
πέμπει 
δὴ 
Μουκιανὸν 
εἰς 
τὴν 
Ἰταλίαν 
παραδοὺς 
ἱππέων 
τε 
καὶ 
πεζῶν 
συχνὴν 
δύναμιν. 
ὁ 
δὲ 
διὰ 
τὴν 
τοῦ 
χειμῶνος 
ἀκμὴν 
δείσας 
τὸ 
πλεῖν 
πεζῇ 
τὴν 
στρατιὰν 
ἦγε 
διὰ 
Καππαδοκίας 
καὶ 
Φρυγίας. 
Ἐν 
δὲ 
τούτῳ 
καὶ 
Ἀντώνιος 
Πρῖμος 
ἀναλαβὼν 
τὸ 
τρίτον 
τάγμα 
τῶν 
κατὰ 
Μυσίαν, 
ἔτυχεν 
δʼ 
ἡγεμονεύων 
αὐτόθι, 
Οὐιτελλίῳ 
παραταξόμενος 
ἠπείγετο. 
Οὐιτέλλιος 
δὲ 
αὐτῷ 
συναντήσοντα 
μετὰ 
πολλῆς 
δυνάμεως 
Καικίναν 
Ἀλιηνὸν 
ἐκπέμπει, 
μέγα 
θαρρῶν 
τἀνδρὶ 
διὰ 
τὴν 
ἐπʼ 
Ὄθωνι 
νίκην. 
ὁ 
δὲ 
ἀπὸ 
τῆς 
Ῥώμης 
ἐλαύνων 
διὰ 
τάχους 
περὶ 
Κρέμωνα 
τῆς 
Γαλατίας 
τὸν 
Ἀντώνιον 
καταλαμβάνει· 
μεθόριος 
δʼ 
ἐστὶν 
ἡ 
πόλις 
αὕτη 
τῆς 
Ἰταλίας. 
κατιδὼν 
δὲ 
ἐνταῦθα 
τὸ 
πλῆθος 
τῶν 
πολεμίων 
καὶ 
τὴν 
εὐταξίαν, 
συμβαλεῖν 
μὲν 
οὐκ 
ἐθάρρει, 
σφαλερὰν 
δὲ 
τὴν 
ἀναχώρησιν 
λογιζόμενος 
προδοσίαν 
ἐβουλεύετο. 
συναγαγὼν 
δὲ 
τοὺς 
ὑπʼ 
αὐτὸν 
ἑκατοντάρχας 
καὶ 
χιλιάρχους 
ἐνῆγεν 
μεταβῆναι 
πρὸς 
τὸν 
Ἀντώνιον, 
ταπεινῶν 
μὲν 
τὰ 
Οὐιτελλίου 
πράγματα, 
τὴν 
Οὐεσπασιανοῦ 
δʼ 
ἰσχὺν 
ἐπαίρων, 
καὶ 
παρʼ 
ᾧ 
μὲν 
εἶναι 
λέγων 
μόνον 
τῆς 
ἀρχῆς 
ὄνομα, 
παρʼ 
ᾧ 
δὲ 
τὴν 
δύναμιν, 
καὶ 
αὐτοὺς 
δὲ 
ἄμεινον 
προλαβόντας 
τὴν 
ἀνάγκην 
ποιῆσαι 
χάριν 
καὶ 
μέλλοντας 
ἡττᾶσθαι 
τοῖς 
ὅπλοις 
ταῖς 
γνώμαις 
τὸν 
κίνδυνον 
φθάσαι· 
Οὐεσπασιανὸν 
μὲν 
γὰρ 
ἱκανὸν 
εἶναι 
καὶ 
χωρὶς 
αὐτῶν 
προσκτήσασθαι 
καὶ 
τὰ 
λείποντα, 
Οὐιτέλλιον 
δʼ 
οὐδὲ 
σὺν 
αὐτοῖς 
τηρῆσαι 
τὰ 
ὄντα. 
Πολλὰ 
τοιαῦτα 
λέγων 
ἔπεισε 
καὶ 
πρὸς 
τὸν 
Ἀντώνιον 
αὐτομολεῖ 
μετὰ 
τῆς 
δυνάμεως. 
τῆς 
δʼ 
αὐτῆς 
νυκτὸς 
ἐμπίπτει 
μετάνοια 
τοῖς 
στρατιώταις 
καὶ 
δέος 
τοῦ 
προπέμψαντος, 
εἰ 
κρείσσων 
γένοιτο· 
σπασάμενοι 
δὲ 
τὰ 
ξίφη 
τὸν 
Καικίναν 
ὥρμησαν 
ἀνελεῖν, 
κἂν 
ἐπράχθη 
τὸ 
ἔργον 
αὐτοῖς, 
εἰ 
μὴ 
προσπίπτοντες 
οἱ 
χιλίαρχοι 
καθικέτευσαν 
αὐτούς. 
οἱ 
δὲ 
τοῦ 
μὲν 
κτείνειν 
ἀπέσχοντο, 
δήσαντες 
δὲ 
τὸν 
προδότην 
οἷοί 
τε 
ἦσαν 
πέμπειν 
Οὐιτελλίῳ. 
ταῦτʼ 
ἀκούσας 
ὁ 
Πρῖμος 
αὐτίκα 
τοὺς 
σφετέρους 
ἀνίστησι 
καὶ 
μετὰ 
τῶν 
ὅπλων 
ἦγεν 
ἐπὶ 
τοὺς 
ἀποστάντας. 
οἱ 
δὲ 
παραταξάμενοι 
πρὸς 
ὀλίγον 
μὲν 
ἀντέσχον, 
αὖθις 
δὲ 
τραπέντες 
ἔφευγον 
εἰς 
τὴν 
Κρέμωνα. 
τοὺς 
δὲ 
ἱππεῖς 
ἀναλαβὼν 
Πρῖμος 
ὑποτέμνεται 
τὰς 
εἰσόδους 
αὐτῶν, 
καὶ 
τὸ 
μὲν 
πολὺ 
πλῆθος 
κυκλωσάμενος 
πρὸ 
τῆς 
πόλεως 
διαφθείρει, 
τῷ 
δὲ 
λοιπῷ 
συνεισπεσὼν 
διαρπάσαι 
τὸ 
ἄστυ 
τοῖς 
στρατιώταις 
ἐφῆκεν. 
ἔνθα 
δὴ 
πολλοὶ 
μὲν 
τῶν 
ξένων 
ἔμποροι, 
πολλοὶ 
δὲ 
τῶν 
ἐπιχωρίων 
ἀπώλοντο, 
 πᾶσα 
δὲ 
καὶ 
ἡ 
Οὐιτελλίου 
στρατιά, 
μυριάδες 
ἀνδρῶν 
τρεῖς 
καὶ 
διακόσιοι· 
τῶν 
δʼ 
ἀπὸ 
τῆς 
Μυσίας 
Ἀντώνιος 
τετρακισχιλίους 
ἀποβάλλει 
καὶ 
πεντακοσίους. 
λύσας 
δὲ 
τὸν 
Καικίναν 
πέμπει 
πρὸς 
Οὐεσπασιανὸν 
ἀγγελοῦντα 
τὰ 
πεπραγμένα. 
καὶ 
ὃς 
ἐλθὼν 
ἀπεδέχθη 
τε 
ὑπʼ 
αὐτοῦ 
καὶ 
τὰ 
τῆς 
προδοσίας 
ὀνείδη 
ταῖς 
παρʼ 
ἐλπίδα 
τιμαῖς 
ἐπεκάλυψεν. 
Ἀνεθάρσει 
δὲ 
ἤδη 
καὶ 
κατὰ 
τὴν 
Ῥώμην 
Σαβῖνος, 
ὡς 
πλησίον 
Ἀντώνιος 
ὢν 
ἀπηγγέλλετο, 
καὶ 
συναθροίσας 
τὰ 
τῶν 
νυκτοφυλάκων 
στρατιωτῶν 
τάγματα 
νύκτωρ 
καταλαμβάνει 
τὸ 
Καπετώλιον. 
μεθʼ 
ἡμέραν 
δʼ 
αὐτῷ 
πολλοὶ 
τῶν 
ἐπισήμων 
προσεγένοντο 
καὶ 
Δομετιανὸς 
ὁ 
τἀδελφοῦ 
παῖς, 
μεγίστη 
μοῖρα 
τῶν 
εἰς 
τὸ 
κρατεῖν 
ἐλπίδων. 
Οὐιτελλίῳ 
δὲ 
Πρίμου 
μὲν 
ἐλάττων 
φροντὶς 
ἦν, 
τεθύμωτο 
δʼ 
ἐπὶ 
τοὺς 
συναποστάντας 
τῷ 
Σαβίνῳ, 
καὶ 
διὰ 
τὴν 
ἔμφυτον 
ὠμότητα 
διψῶν 
αἵματος 
εὐγενοῦς 
τοῦ 
στρατιωτικοῦ 
τὴν 
συγκατελθοῦσαν 
αὐτῷ 
δύναμιν 
ἐπαφίησι 
τῷ 
Καπετωλίῳ. 
πολλὰ 
μὲν 
οὖν 
ἔκ 
τε 
ταύτης 
καὶ 
τῶν 
ἀπὸ 
τοῦ 
ἱεροῦ 
μαχομένων 
ἐτολμήθη, 
τέλος 
δὲ 
τῷ 
πλήθει 
περιόντες 
οἱ 
ἀπὸ 
τῆς 
Γερμανίας 
ἐκράτησαν 
τοῦ 
λόφου. 
καὶ 
Δομετιανὸς 
μὲν 
σὺν 
πολλοῖς 
τῶν 
ἐν 
τέλει 
Ῥωμαίων 
δαιμονιώτερον 
διασώζεται, 
τὸ 
δὲ 
λοιπὸν 
πλῆθος 
ἅπαν 
κατεκόπη, 
καὶ 
Σαβῖνος 
ἀναχθεὶς 
ἐπὶ 
Οὐιτέλλιον 
ἀναιρεῖται 
διαρπάσαντές 
τε 
οἱ 
στρατιῶται 
τὰ 
ἀναθήματα 
τὸν 
ναὸν 
ἐνέπρησαν. 
καὶ 
μετὰ 
μίαν 
ἡμέραν 
εἰσελαύνει 
μὲν 
Ἀντώνιος 
μετὰ 
τῆς 
δυνάμεως, 
ὑπήντων 
δʼ 
οἱ 
Οὐιτελλίου 
καὶ 
τριχῆ 
κατὰ 
τὴν 
πόλιν 
συμβαλόντες 
ἀπώλοντο 
πάντες. 
προέρχεται 
δὲ 
 μεθύων 
ἐκ 
τοῦ 
βασιλείου 
Οὐιτέλλιος 
καὶ 
δαψιλέστερον 
ὥσπερ 
ἐν 
ἐσχάτοις 
τῆς 
ἀσώτου 
τραπέζης 
κεκορεσμένος. 
συρεὶς 
δὲ 
διὰ 
τοῦ 
πλήθους 
καὶ 
παντοδαπαῖς 
αἰκίαις 
ἐξυβρισθεὶς 
ἐπὶ 
μέσης 
τῆς 
Ῥώμης 
ἀποσφάττεται, 
μῆνας 
ὀκτὼ 
κρατήσας 
καὶ 
ἡμέρας 
πέντε, 
ὃν 
εἰ 
συνέβη 
πλείω 
βιῶσαι 
χρόνον, 
ἐπιλιπεῖν 
ἂν 
αὐτοῦ 
τῇ 
λαγνείᾳ 
τὴν 
ἡγεμονίαν 
οἶμαι. 
τῶν 
δʼ 
ἄλλων 
νεκρῶν 
ὑπὲρ 
πέντε 
μυριάδες 
ἠριθμήθησαν. 
ταῦτα 
μὲν 
τρίτῃ 
μηνὸς 
Ἀπελλαίου 
πέπρακτο, 
τῇ 
δʼ 
ὑστεραίᾳ 
Μουκιανὸς 
εἴσεισι 
μετὰ 
τῆς 
στρατιᾶς, 
καὶ 
τοὺς 
σὺν 
Ἀντωνίῳ 
παύσας 
τοῦ 
κτείνειν, 
ἔτι 
γὰρ 
ἐξερευνώμενοι 
τὰς 
οἰκίας 
πολλοὺς 
μὲν 
τῶν 
Οὐιτελλίου 
στρατιωτῶν 
πολλοὺς 
δὲ 
τῶν 
δημοτικῶν 
ὡς 
ἐκείνου 
ἀνῄρουν 
φθάνοντες 
τῷ 
θυμῷ 
τὴν 
ἀκριβῆ 
διάκρισιν, 
προαγαγὼν 
δὲ 
τὸν 
Δομετιανὸν 
συνίστησι 
τῷ 
πλήθει 
μέχρι 
τῆς 
τοῦ 
πατρὸς 
ἀφίξεως 
ἡγεμόνα. 
ὁ 
δὲ 
δῆμος 
ἀπηλλαγμένος 
ἤδη 
τῶν 
φόβων 
αὐτοκράτορα 
Οὐεσπασιανὸν 
εὐφήμει, 
καὶ 
ἅμα 
τήν 
τε 
τούτου 
βεβαίωσιν 
ἑώρταζε 
καὶ 
τὴν 
Οὐιτελλίου 
κατάλυσιν. 
Εἰς 
δὲ 
τὴν 
Ἀλεξάνδρειαν 
ἀφιγμένῳ 
τῷ 
Οὐεσπασιανῷ 
τὰ 
ἀπὸ 
τῆς 
Ῥώμης 
εὐαγγέλια 
ἧκε 
καὶ 
πρέσβεις 
ἐκ 
πάσης 
τῆς 
ἰδίας 
οἰκουμένης 
συνηδόμενοι· 
μεγίστη 
τε 
οὖσα 
μετὰ 
τὴν 
Ῥώμην 
ἡ 
πόλις 
στενοτέρα 
τοῦ 
πλήθους 
ἠλέγχετο. 
κεκυρωμένης 
δὲ 
ἤδη 
τῆς 
ἀρχῆς 
ἁπάσης 
καὶ 
σεσωσμένων 
παρʼ 
ἐλπίδα 
Ῥωμαίοις 
τῶν 
πραγμάτων 
Οὐεσπασιανὸς 
ἐπὶ 
τὰ 
λείψανα 
τῆς 
Ἰουδαίας 
τὸν 
λογισμὸν 
ἐπέστρεφεν. 
αὐτὸς 
μέντοι 
γε 
εἰς 
τὴν 
Ῥώμην 
ὥρμητο 
λήξαντος 
τοῦ 
χειμῶνος 
ἀνάγεσθαι 
καὶ 
τάχος 
τὰ 
κατὰ 
τὴν 
Ἀλεξάνδρειαν 
διῴκει, 
τὸν 
δὲ 
 υἱὸν 
Τίτον 
μετὰ 
τῆς 
ἐκκρίτου 
δυνάμεως 
ἀπέστειλεν 
ἐξαιρήσοντα 
τὰ 
Ἱεροσόλυμα. 
ὁ 
δὲ 
προελθὼν 
πεζῇ 
μέχρι 
Νικοπόλεως, 
εἴκοσι 
δὲ 
αὕτη 
διέχει 
τῆς 
Ἀλεξανδρείας 
σταδίους, 
κἀκεῖθεν 
ἐπιβήσας 
τὴν 
στρατιὰν 
μακρῶν 
πλοίων 
ἀναπλεῖ 
διὰ 
τοῦ 
Νείλου 
κατὰ 
τὸν 
Μενδήσιον 
νομὸν 
μέχρι 
πόλεως 
Θμούεως. 
ἐκεῖθεν 
δʼ 
ἀποβὰς 
ὁδεύει 
καὶ 
κατὰ 
πολίχνην 
Τάνιν 
αὐλίζεται. 
δεύτερος 
αὐτῷ 
σταθμὸς 
Ἡρακλέους 
πόλις 
καὶ 
τρίτος 
Πηλούσιον 
γίνεται. 
δυσὶ 
δʼ 
ἡμέραις 
ἐνταῦθα 
τὴν 
στρατιὰν 
ἀναλαβὼν 
τῇ 
τρίτῃ 
διέξεισι 
τὰς 
ἐμβολὰς 
τοῦ 
Πηλουσίου, 
καὶ 
προελθὼν 
σταθμὸν 
ἕνα 
διὰ 
τῆς 
ἐρήμου 
πρὸς 
τῷ 
τοῦ 
Κασίου 
Διὸς 
ἱερῷ 
στρατοπεδεύεται, 
τῇ 
δʼ 
ὑστεραίᾳ 
κατὰ 
τὴν 
Ὀστρακίνην· 
οὗτος 
ὁ 
σταθμὸς 
ἦν 
ἄνυδρος, 
ἐπεισάκτοις 
δὲ 
ὕδασιν 
οἱ 
ἐπιχώριοι 
χρῶνται. 
μετὰ 
ταῦτα 
πρὸς 
Ῥινοκουρούροις 
ἀναπαύεται, 
κἀκεῖθεν 
εἰς 
Ῥάφειαν 
προελθὼν 
σταθμὸν 
τέταρτον, 
ἔστι 
δʼ 
ἡ 
πόλις 
αὕτη 
Συρίας 
ἀρχή, 
τὸ 
πέμπτον 
ἐν 
Γάζῃ 
τίθεται 
στρατόπεδον, 
μεθʼ 
ἣν 
εἰς 
Ἀσκάλωνα 
κἀκεῖθεν 
εἰς 
Ἰάμνειαν, 
ἔπειτα 
εἰς 
Ἰόππην 
κἀξ 
Ἰόππης 
εἰς 
Καισάρειαν 
ἀφικνεῖται 
διεγνωκὼς 
αὐτόθι 
τὰς 
ἄλλας 
δυνάμεις 
ἀθροίζειν. 
ε
Ὁ 
μὲν 
Τίτος 
ὃν 
προειρήκαμεν 
τρόπον 
διοδεύσας 
τὴν 
ὑπὲρ 
Αἰγύπτου 
μέχρι 
Συρίας 
ἐρημίαν 
εἰς 
Καισάρειαν 
παρῆν 
ταύτῃ 
διεγνωκὼς 
προσυντάξασθαι 
τὰς 
δυνάμεις. 
ἔτι 
δʼ 
αὐτοῦ 
κατὰ 
τὴν 
Ἀλεξάνδρειαν 
συγκαθισταμένου 
τῷ 
πατρὶ 
τὴν 
ἡγεμονίαν 
νέον 
αὐτοῖς 
ἐγκεχειρισμένην 
ὑπὸ 
τοῦ 
θεοῦ 
συνέβη 
καὶ 
τὴν 
ἐν 
[τοῖς] 
Ἱεροσολύμοις 
στάσιν 
ἀνακμάσασαν 
τριμερῆ 
γενέσθαι 
καὶ 
καθʼ 
αὑτοῦ 
θάτερον 

ἐπιστρέψαι 
μέρος, 
ὅπερ 
ἄν 
τις 
ὡς 
ἐν 
κακοῖς 
ἀγαθὸν 
εἴποι 
καὶ 
δίκης 
ἔργον. 
ἡ 
μὲν 
γὰρ 
κατὰ 
τοῦ 
δήμου 
τῶν 
ζηλωτῶν 
ἐπίθεσις, 
ἥπερ 
κατῆρξεν 
ἁλώσεως 
τῇ 
πόλει, 
προδεδήλωται 
μετὰ 
ἀκριβείας 
ὅθεν 
τε 
ἔφυ 
καὶ 
πρὸς 
ὅσον 
κακῶν 
ηὐξήθη· 
ταύτην 
δʼ 
οὐκ 
ἂν 
ἁμάρτοι 
τις 
εἰπὼν 
στάσει 
στάσιν 
ἐγγενέσθαι, 
καὶ 
καθάπερ 
θηρίον 
λυσσῆσαν 
ἐνδείᾳ 
τῶν 
ἔξωθεν 
ἐπὶ 
τὰς 
ἰδίας 
ἤδη 
σάρκας 
ὁρμᾷ, 
οὕτως 
Ἐλεάζαρος 
ὁ 
τοῦ 
Σίμωνος, 
ὃς 
δὴ 
καὶ 
τὰ 
πρῶτα 
τοῦ 
δήμου 
τοὺς 
 ζηλωτὰς 
ἀπέστησεν 
εἰς 
τὸ 
τέμενος 
ὡς 
ἀγανακτῶν 
δῆθεν 
ἐπὶ 
τοῖς 
ὁσημέραι 
τῷ 
Ἰωάννῃ 
τολμωμένοις, 
οὐ 
γὰρ 
ἀνεπαύετο 
φονῶν 
οὗτος, 
τὸ 
δʼ 
ἀληθὲς 
αὑτοῦ 
μεταγενεστέρῳ 
τυράννῳ 
μὴ 
φέρων 
ὑποτετάχθαι, 
πόθῳ 
τῶν 
ὅλων 
καὶ 
δυναστείας 
ἰδίας 
ἐπιθυμίᾳ 
διίσταται, 
παραλαβὼν 
Ἰούδην 
τε 
τὸν 
Χέλικα 
καὶ 
Σίμωνα 
τὸν 
Ἐσρῶνος 
τῶν 
δυνατῶν, 
πρὸς 
οἷς 
Ἐζεκίας 
Χωβαρεῖ 
παῖς 
οὐκ 
ἄσημος. 
καθʼ 
ἕκαστον 
δὲ 
οὐκ 
ὀλίγοι 
τῶν 
ζηλωτῶν 
ἠκολούθησαν, 
καὶ 
καταλαβόμενοι 
τὸν 
ἐνδότερον 
τοῦ 
νεὼ 
περίβολον 
ὑπὲρ 
τὰς 
ἱερὰς 
πύλας 
ἐπὶ 
τῶν 
ἁγίων 
μετώπων 
τίθενται 
τὰ 
ὅπλα. 
πλήρεις 
μὲν 
οὖν 
ἐπιτηδείων 
ὄντες 
ἐθάρρουν, 
καὶ 
γὰρ 
ἀφθονία 
τῶν 
ἱερῶν 
ἐγίνετο 
πραγμάτων 
τοῖς 
γε 
μηδὲν 
ἀσεβὲς 
ἡγουμένοις, 
ὀλιγότητι 
δὲ 
τῇ 
κατὰ 
σφᾶς 
ὀρρωδοῦντες 
ἐγκαθήμενοι 
τὰ 
πολλὰ 
κατὰ 
χώραν 
ἔμενον. 
ὁ 
δὲ 
Ἰωάννης 
ὅσον 
ἀνδρῶν 
ὑπερεῖχε 
πλήθει, 
τοσοῦτον 
ἐλείπετο 
τῷ 
τόπῳ 
καὶ 
κατὰ 
κορυφὴν 
ἔχων 
τοὺς 
πολεμίους 
οὔτʼ 
ἀδεεῖς 
ἐποιεῖτο 
τὰς 
προσβολὰς 
οὔτε 
διʼ 
ὀργὴν 
ἠρέμει, 
κακούμενος 
δὲ 
πλέον 
ἤπερ 
διατιθεὶς 
τοὺς 
περὶ 
τὸν 
Ἐλεάζαρον 
ὅμως 
οὐκ 
ἀνίει, 
συνεχεῖς 
δʼ 
ἐκδρομαὶ 
καὶ 
βελῶν 
ἀφέσεις 
ἐγίνοντο, 
καὶ 
φόνοις 
ἐμιαίνετο 
πανταχοῦ 
τὸ 
ἱερόν. 
Ὁ 
δὲ 
τοῦ 
Γιώρα 
Σίμων, 
ὃν 
ἐν 
ταῖς 
ἀμηχανίαις 
ἐπίκλητον 
αὑτῷ 
τύραννον 
ὁ 
δῆμος 
ἐλπίδι 
βοηθείας 
προσεισήγαγε, 
τήν 
τε 
ἄνω 
 πόλιν 
ἔχων 
καὶ 
τῆς 
κάτω 
πολὺ 
μέρος 
ἐρρωμενέστερον 
ἤδη 
τοῖς 
περὶ 
τὸν 
Ἰωάννην 
προσέβαλλεν 
ὡς 
ἂν 
καὶ 
καθύπερθεν 
πολεμουμένοις· 
ἦν 
δʼ 
ὑπὸ 
χεῖρα 
προσιὼν 
αὐτοῖς, 
ὥσπερ 
ἐκεῖνοι 
τοῖς 
ἄνωθεν. 
καὶ 
τῷ 
Ἰωάννῃ 
διχόθεν 
πολεμουμένῳ 
συνέβαινε 
βλάπτεσθαί 
τε 
καὶ 
βλάπτειν 
εὐκόλως, 
καὶ 
καθʼ 
ὅσον 
ἡττᾶτο 
τῶν 
ἀμφὶ 
τὸν 
Ἐλεάζαρον 
ὢν 
ταπεινότερος, 
τοσοῦτον 
ἐπλεονέκτει 
τῷ 
ὑψηλῷ 
τοῦ 
Σίμωνος. 
παρὸ 
καὶ 
χειρὶ 
μὲν 
τὰς 
κάτωθεν 
προσβολὰς 
ἰσχυρῶς 
εἶργε, 
τοὺς 
δὲ 
ἄνωθεν 
ἀπὸ 
τοῦ 
ἱεροῦ 
κατακοντίζοντας 
ἀνέστελλε 
τοῖς 
ὀργάνοις· 
ὀξυβελεῖς 
τε 
γὰρ 
αὐτῷ 
καὶ 
καταπέλται 
παρῆσαν 
οὐκ 
ὀλίγοι 
καὶ 
λιθοβόλοι, 
διʼ 
ὧν 
οὐ 
μόνον 
ἠμύνετο 
τοὺς 
πολεμοῦντας, 
ἀλλὰ 
καὶ 
πολλοὺς 
τῶν 
ἱερουργούντων 
ἀνῄρει. 
καίπερ 
γὰρ 
πρὸς 
πᾶσαν 
ἀσέβειαν 
ἐκλελυσσηκότες, 
ὅμως 
τοὺς 
θύειν 
ἐθέλοντας 
εἰσηφίεσαν, 
μεθʼ 
ὑποψιῶν 
μὲν 
καὶ 
φυλακῆς 
τοὺς 
ἐπιχωρίους, 
διερευνώμενοι 
δὲ 
τοὺς 
ξένους· 
οἳ 
καίπερ 
περὶ 
τὰς 
εἰσόδους 
δυσωπήσαντες 
αὐτῶν 
τὴν 
ὠμότητα 
παρανάλωμα 
τῆς 
στάσεως 
ἐγίνοντο. 
τὰ 
γὰρ 
ἀπὸ 
τῶν 
ὀργάνων 
βέλη 
μέχρι 
τοῦ 
βωμοῦ 
καὶ 
τοῦ 
νεὼ 
διὰ 
τὴν 
βίαν 
ὑπερφερόμενα 
τοῖς 
τε 
ἱερεῦσι 
καὶ 
τοῖς 
ἱερουργοῦσιν 
ἐνέπιπτε, 
καὶ 
πολλοὶ 
σπεύσαντες 
ἀπὸ 
γῆς 
περάτων 
περὶ 
τὸν 
διώνυμον 
καὶ 
πᾶσιν 
ἀνθρώποις 
χῶρον 
ἅγιον 
πρὸ 
τῶν 
θυμάτων 
ἔπεσον 
αὐτοὶ 
καὶ 
τὸν 
Ἕλλησι 
πᾶσι 
καὶ 
βαρβάροις 
σεβάσμιον 
βωμὸν 
κατέσπεισαν 
ἰδίῳ 
φόνῳ, 
νεκροῖς 
δʼ 
ἐπιχωρίοις 
ἀλλόφυλοι 
καὶ 
ἱερεῦσι 
βέβηλοι 
συνεφύροντο, 
καὶ 
παντοδαπῶν 
αἷμα 
πτωμάτων 
ἐν 
τοῖς 
θείοις 
περιβόλοις 
ἐλιμνάζετο. 
τί 
τηλικοῦτον, 
ὦ 
τλημονεστάτη 
πόλις, 
πέπονθας 
 ὑπὸ 
Ῥωμαίων, 
οἵ 
σου 
τὰ 
ἐμφύλια 
μύση 
πυρὶ 
καθαροῦντες 
εἰσῆλθον· 
θεοῦ 
μὲν 
γὰρ 
οὔτε 
ἦς 
ἔτι 
χῶρος 
οὔτε 
μένειν 
ἐδύνασο, 
τάφος 
οἰκείων 
γενομένη 
σωμάτων 
καὶ 
πολέμου 
τὸν 
ναὸν 
ἐμφυλίου 
ποιήσασα 
πολυάνδριον· 
δύναιο 
δʼ 
ἂν 
γενέσθαι 
πάλιν 
ἀμείνων, 
εἴγε 
ποτὲ 
τὸν 
πορθήσαντα 
θεὸν 
ἐξιλάσῃ. 
ἀλλὰ 
καθεκτέον 
γὰρ 
καὶ 
τὰ 
πάθη 
τῷ 
νόμῳ 
τῆς 
γραφῆς, 
ὡς 
οὐκ 
ὀλοφυρμῶν 
οἰκείων 
ὁ 
καιρός, 
ἀλλʼ 
ἀφηγήσεως 
πραγμάτων. 
δίειμι 
δὲ 
τὰ 
ἑξῆς 
ἔργα 
τῆς 
στάσεως. 
Τριχῇ 
τῶν 
ἐπιβούλων 
τῆς 
πόλεως 
διῃρημένων 
οἱ 
μὲν 
περὶ 
τὸν 
Ἐλεάζαρον 
τὰς 
ἱερὰς 
ἀπαρχὰς 
διαφυλάσσοντες 
κατὰ 
τοῦ 
Ἰωάννου 
τὴν 
μέθην 
ἔφερον, 
οἱ 
δὲ 
σὺν 
τούτῳ 
διαρπάζοντες 
τοὺς 
δημότας 
ἠγείροντο 
κατὰ 
τοῦ 
Σίμωνος· 
ἦν 
δὲ 
κἀκείνῳ 
τροφὴ 
κατὰ 
τῶν 
ἀντιστασιαστῶν 
ἡ 
πόλις. 
ὁπότε 
μὲν 
οὖν 
ἀμφοτέρωθεν 
ἐπιχειροῖτο, 
τοὺς 
συνόντας 
ὁ 
Ἰωάννης 
ἀντέστρεφε, 
καὶ 
τοὺς 
μὲν 
ἐκ 
τῆς 
πόλεως 
ἀνιόντας 
ἀπὸ 
τῶν 
στοῶν 
βάλλων, 
τοὺς 
δʼ 
ἀπὸ 
τοῦ 
ἱεροῦ 
κατακοντίζοντας 
ἠμύνετο 
τοῖς 
ὀργάνοις· 
εἰ 
δʼ 
ἐλευθερωθείη 
ποτὲ 
τῶν 
καθύπερθεν 
ἐπικειμένων, 
διανέπαυε 
δʼ 
αὐτοὺς 
πολλάκις 
μέθη 
καὶ 
κάματος, 
ἀδεέστερον 
τοῖς 
περὶ 
τὸν 
Σίμωνα 
μετὰ 
πλειόνων 
ἐπεξέθεεν. 
ἀεὶ 
δʼ 
ἐφʼ 
ὅσον 
τρέψαιτο 
τῆς 
πόλεως 
ὑπεπίμπρη 
τὰς 
οἰκίας 
σίτου 
μεστὰς 
καὶ 
παντοδαπῶν 
ἐπιτηδείων· 
τὸ 
δʼ 
αὐτὸ 
πάλιν 
ὑποχωροῦντος 
ἐπιὼν 
ὁ 
Σίμων 
ἔπραττεν, 
ὥσπερ 
ἐπίτηδες 
Ῥωμαίοις 
διαφθείροντες 
ἃ 
παρεσκευάσατο 
πρὸς 
πολιορκίαν 
ἡ 
πόλις, 
καὶ 
τὰ 
νεῦρα 
 τῆς 
αὐτῶν 
ὑποκόπτοντες 
δυνάμεως. 
συνέβη 
γοῦν 
τὰ 
μὲν 
περὶ 
τὸ 
ἱερὸν 
πάντα 
συμφλεγῆναι 
καὶ 
μεταίχμιον 
ἐρημίας 
γενέσθαι 
παρατάξεως 
οἰκείας 
τὴν 
πόλιν, 
κατακαῆναι 
δὲ 
πλὴν 
ὀλίγου 
πάντα 
τὸν 
σῖτον, 
ὃς 
ἂν 
αὐτοῖς 
οὐκ 
ἐπʼ 
ὀλίγα 
διήρκεσεν 
ἔτη 
πολιορκουμένοις. 
λιμῷ 
γοῦν 
ἑάλωσαν, 
ὅπερ 
ἥκιστα 
δυνατὸν 
ἦν, 
εἰ 
μὴ 
τοῦτον 
αὑτοῖς 
προπαρεσκεύασαν. 
Πανταχόθεν 
δὲ 
τῆς 
πόλεως 
πολεμουμένης 
ὑπὸ 
τῶν 
ἐπιβούλων 
καὶ 
συγκλύδων 
μέσος 
ὁ 
δῆμος 
ὥσπερ 
μέγα 
σῶμα 
διεσπαράσσετο. 
γηραιοὶ 
δὲ 
καὶ 
γυναῖκες 
ὑπʼ 
ἀμηχανίας 
τῶν 
εἴσω 
κακῶν 
ηὔχοντο 
Ῥωμαίοις 
καὶ 
τὸν 
ἔξωθεν 
πόλεμον 
ἐπʼ 
ἐλευθερίᾳ 
τῶν 
εἴσω 
κακῶν 
ἐκαραδόκουν. 
κατάπληξις 
δὲ 
δεινὴ 
καὶ 
δέος 
ἦν 
τοῖς 
γνησίοις, 
καὶ 
οὔτε 
βουλῆς 
καιρὸς 
εἰς 
μεταβολὴν 
οὔτε 
συμβάσεως 
ἐλπὶς 
οὔτε 
φυγὴ 
τοῖς 
ἐθέλουσιν· 
ἐφρουρεῖτο 
γὰρ 
πάντα, 
καὶ 
τὰ 
λοιπὰ 
στασιάζοντες 
οἱ 
ἀρχιλῃσταὶ 
τοὺς 
εἰρηνικὰ 
Ῥωμαίοις 
φρονοῦντας 
ἢ 
πρὸς 
αὐτομολίαν 
ὑπόπτους 
ὡς 
κοινοὺς 
πολεμίους 
ἀνῄρουν 
καὶ 
μόνον 
ὡμονόουν 
τὸ 
φονεύειν 
τοὺς 
σωτηρίας 
ἀξίους. 
καὶ 
τῶν 
μὲν 
μαχομένων 
ἀδιάλειπτος 
ἦν 
κραυγὴ 
μεθʼ 
ἡμέραν 
τε 
καὶ 
νύκτωρ, 
δεινότεροι 
δὲ 
οἱ 
τῶν 
πενθούντων 
ὀδυρμοὶ 
δέει. 
καὶ 
θρήνων 
μὲν 
αἰτίας 
ἐπαλλήλους 
αἱ 
συμφοραὶ 
προσέφερον, 
τὰς 
δʼ 
οἰμωγὰς 
ἐνέκλειεν 
ἡ 
κατάπληξις 
αὐτῶν, 
φιμούμενοι 
δὲ 
τά 
γε 
πάθη 
τῷ 
φόβῳ 
μεμυκόσι 
τοῖς 
στεναγμοῖς 
ἐβασανίζοντο. 
καὶ 
οὔτε 
πρὸς 
τοὺς 
ζῶντας 
ἦν 
αἰδὼς 
ἔτι 
τοῖς 
προσήκουσιν 
οὔτε 
πρόνοια 
τῶν 
ἀπολωλότων 
 ταφῆς. 
αἴτιον 
δὲ 
ἀμφοτέρων 
ἡ 
καθʼ 
ἑαυτὸν 
ἀπόγνωσις 
ἑκάστου· 
παρεῖσαν 
γὰρ 
εἰς 
πάντα 
τὰς 
προθυμίας 
οἱ 
μὴ 
στασιάζοντες 
ὡς 
ἀπολούμενοι 
πάντως 
ὅσον 
οὐδέπω. 
πατοῦντες 
δὴ 
τοὺς 
νεκροὺς 
ἐπʼ 
ἀλλήλοις 
σεσωρευμένους 
οἱ 
στασιασταὶ 
συνεπλέκοντο 
καὶ 
τὴν 
ἀπόνοιαν 
ἀπὸ 
τῶν 
ἐν 
ποσὶ 
πτωμάτων 
σπῶντες 
ἦσαν 
ἀγριώτεροι. 
προσεξευρίσκοντες 
δʼ 
ἀεί 
τι 
καθʼ 
αὑτῶν 
ὀλέθριον 
καὶ 
πᾶν 
τὸ 
δοχθὲν 
ἀφειδῶς 
δρῶντες 
οὐδεμίαν 
οὔτʼ 
αἰκίας 
ὁδὸν 
οὔτε 
ὠμότητος 
παρέλειπον. 
ἀμέλει 
Ἰωάννης 
τὴν 
ἱερὰν 
ὕλην 
εἰς 
πολεμιστηρίων 
κατασκευὴν 
ὀργάνων 
ἀπεχρήσατο· 
δόξαν 
γάρ 
ποτε 
τῷ 
λαῷ 
καὶ 
τοῖς 
ἀρχιερεῦσιν 
ὑποστηρίξαντας 
τὸν 
ναὸν 
εἴκοσι 
πήχεις 
προσυψῶσαι, 
κατάγει 
μὲν 
ἀπὸ 
τοῦ 
Λιβάνου 
μεγίστοις 
ἀναλώμασι 
καὶ 
πόνοις 
τὴν 
χρήσιμον 
ὕλην 
ὁ 
βασιλεὺς 
Ἀγρίππας, 
ξύλα 
θέας 
ἄξια 
τήν 
τε 
εὐθύτητα 
καὶ 
τὸ 
μέγεθος· 
μεσολαβήσαντος 
δὲ 
τοῦ 
πολέμου 
τὸ 
ἔργον 
Ἰωάννης 
τεμὼν 
αὐτὰ 
πύργους 
κατεσκεύασεν 
ἐξαρκοῦν 
τὸ 
μῆκος 
εὑρὼν 
πρὸς 
τοὺς 
ἀπὸ 
τοῦ 
καθύπερθεν 
ἱεροῦ 
μαχομένους, 
ἵστησί 
τε 
προσαγαγὼν 
κατόπιν 
τοῦ 
περιβόλου 
τῆς 
πρὸς 
δύσιν 
ἐξέδρας 
ἄντικρυς, 
ᾗπερ 
καὶ 
μόνῃ 
δυνατὸν 
ἦν 
τῶν 
ἄλλων 
μερῶν 
βαθμοῖς 
πόρρωθεν 
διειλημμένων. 
Καὶ 
ὁ 
μὲν 
τοῖς 
κατασκευασθεῖσιν 
ἐξ 
ἀσεβείας 
ὀργάνοις 
κρατήσειν 
ἤλπισε 
τῶν 
ἐχθρῶν, 
ὁ 
δὲ 
θεὸς 
ἄχρηστον 
αὐτῷ 
τὸν 
πόνον 
ἀπέδειξε 
πρὶν 
ἐπιστῆσαί 
τινα 
τῶν 
πύργων 
Ῥωμαίους 
ἐπαγαγών. 
ὁ 
γὰρ 
δὴ 
Τίτος 
ἐπειδὴ 
τὰ 
μὲν 
συνήγαγε 
τῆς 
δυνάμεως 
πρὸς 
αὑτόν, 
τοῖς 
δὲ 
ἐπὶ 
Ἱεροσολύμων 
συναντᾶν 
ἐπέστειλεν, 
ἐξήλαυνε 
τῆς 
Καισαρείας. 
ἦν 
δὲ 
τρία 
μὲν 
τὰ 
πρότερον 
αὐτοῦ 
τῷ 
πατρὶ 
συνδῃώσαντα 
τὴν 
Ἰουδαίαν 
τάγματα 
καὶ 
τὸ 
πάλαι 
σὺν 
Κεστίῳ 
πταῖσαν 
δωδέκατον, 
ὅπερ 
καὶ 
ἄλλως 
ἐπίσημον 
διʼ 
ἀνδρείαν 
ὑπάρχον 
τότε 
κατὰ 
μνήμην 
ὧν 
ἔπαθεν 
εἰς 
ἄμυναν 
ᾔει 
προθυμότερον. 
τούτων 
μὲν 
οὖν 
τὸ 
πέμπτον 
διʼ 
Ἀμμαοῦς 
ἐκέλευσεν 
αὐτῷ 
συναντᾶν 
καὶ 
διὰ 
Ἱεριχοῦντος 
τὸ 
δέκατον 
ἀναβαίνειν, 
αὐτὸς 
δʼ 
ἀνέζευξε 
μετὰ 
τῶν 
λοιπῶν, 
πρὸς 
οἷς 
αἵ 
τε 
τῶν 
βασιλέων 
συμμαχίαι 
πολὺ 
πλείους 
καὶ 
συχνοὶ 
τῶν 
ἀπὸ 
τῆς 
Συρίας 
ἐπίκουροι 
συνῆλθον. 
ἀνεπληρώθη 
δὲ 
καὶ 
τῶν 
τεσσάρων 
ταγμάτων 
ὅσον 
Οὐεσπασιανὸς 
ἐπιλέξας 
Μουκιανῷ 
συνέπεμψεν 
εἰς 
Ἰταλίαν 
ἐκ 
τῶν 
ἐπελθόντων 
μετὰ 
Τίτου. 
δισχίλιοι 
μὲν 
γὰρ 
αὐτῷ 
τῶν 
ἀπʼ 
Ἀλεξανδρείας 
στρατευμάτων 
ἐπίλεκτοι, 
τρισχίλιοι 
δὲ 
συνείποντο 
τῶν 
ἀπʼ 
Εὐφράτου 
φυλάκων. 
φίλων 
δὲ 
δοκιμώτατος 
εὔνοιάν 
τε 
καὶ 
σύνεσιν 
Τιβέριος 
Ἀλέξανδρος, 
πρότερον 
μὲν 
αὐτοῖς 
τὴν 
Αἴγυπτον 
διέπων, 
τότε 
δὲ 
τῶν 
στρατευμάτων 
ἄρχων, 
κριθεὶς 
ἄξιος 
ἐξ 
ὧν 
ἐδεξιώσατο 
πρῶτος 
ἐγειρομένην 
ἄρτι 
τὴν 
ἡγεμονίαν 
καὶ 
μετὰ 
πίστεως 
λαμπρᾶς 
ἐξ 
ἀδήλου 
τῇ 
τύχῃ 
προσέθετο, 
σύμβουλός 
γε 
μὴν 
ταῖς 
τοῦ 
πολέμου 
χρείαις 
ἡλικίᾳ 
τε 
προύχων 
καὶ 
κατʼ 
ἐμπειρίαν 
εἵπετο. 
Προϊόντι 
δὲ 
εἰς 
τὴν 
πολεμίαν 
Τίτῳ 
προῆγον 
μὲν 
οἱ 
βασιλικοὶ 
καὶ 
πᾶν 
τὸ 
συμμαχικόν, 
ἐφʼ 
οἷς 
ὁδοποιοὶ 
καὶ 
μετρηταὶ 
στρατοπέδων, 
ἔπειτα 
τὰ 
τῶν 
ἡγεμόνων 
σκευοφόρα 
καὶ 
μετὰ 
τοὺς 
 τούτων 
ὁπλίτας 
αὐτὸς 
τούς 
τε 
ἄλλους 
ἐπιλέκτους 
καὶ 
τοὺς 
λογχοφόρους 
ἔχων, 
κατόπιν 
δʼ 
αὐτῷ 
τοῦ 
τάγματος 
τὸ 
ἱππικόν· 
οὗτοι 
δὲ 
πρὸ 
τῶν 
μηχανημάτων, 
κἀπʼ 
ἐκείνοις 
μετʼ 
ἐπιλέκτων 
χιλίαρχοι 
καὶ 
σπειρῶν 
ἔπαρχοι, 
μετὰ 
δὲ 
τούτους 
περὶ 
τὸν 
αἰετὸν 
αἱ 
σημαῖαι, 
καὶ 
ἔμπροσθεν 
οἱ 
σαλπικταὶ 
τῶν 
σημαιῶν, 
ἐπὶ 
δὲ 
τούτοις 
ἡ 
φάλαγξ 
τὸ 
στῖφος 
εἰς 
ἓξ 
πλατύνασα. 
τὸ 
δʼ 
οἰκετικὸν 
ἑκάστου 
τάγματος 
ὀπίσω 
καὶ 
πρὸ 
τούτων 
τὰ 
σκευοφόρα, 
τελευταῖοι 
δὲ 
πάντων 
οἱ 
μίσθιοι 
καὶ 
τούτων 
φύλακες 
οὐραγοί. 
προάγων 
δὲ 
τὴν 
δύναμιν 
ἐν 
κόσμῳ, 
καθὰ 
Ῥωμαίοις 
σύνηθες, 
ἐμβάλλει 
διὰ 
τῆς 
Σαμαρείτιδος 
εἰς 
Γόφνα 
κατειλημμένην 
τε 
πρότερον 
ὑπὸ 
τοῦ 
πατρὸς 
καὶ 
τότε 
φρουρουμένην· 
ἔνθα 
μίαν 
ἑσπέραν 
αὐλισάμενος 
ὑπὸ 
τὴν 
ἕω 
πρόεισι, 
καὶ 
διανύσας 
ἡμέρας 
σταθμὸν 
στρατοπεδεύεται 
κατὰ 
τὸν 
ὑπὸ 
Ἰουδαίων 
πατρίως 
Ἀκανθῶν 
αὐλῶνα 
καλούμενον 
πρός 
τινι 
κώμῃ 
Γαβὰθ 
Σαοὺλ 
λεγομένῃ, 
σημαίνει 
δὲ 
τοῦτο 
λόφον 
Σαούλου, 
διέχων 
ἀπὸ 
τῶν 
Ἱεροσολύμων 
ὅσον 
ἀπὸ 
τριάκοντα 
σταδίων. 
ἀναλαβὼν 
δʼ 
ἐντεῦθεν 
ὅσον 
εἰς 
ἑξακοσίους 
τῶν 
ἐπιλέκτων 
ἱππέων 
ᾔει 
τήν 
τε 
πόλιν 
περισκεψόμενος, 
ὅπως 
ὀχυρότητος 
ἔχοι, 
καὶ 
τὰ 
φρονήματα 
τῶν 
Ἰουδαίων, 
εἰ 
πρὸς 
τὴν 
ὄψιν 
αὐτοῦ 
πρὶν 
εἰς 
χεῖρας 
ἐλθεῖν 
ὑποδείσαντες 
ἐνδοῖεν· 
πέπυστο 
γάρ, 
ὅπερ 
ἦν 
ἀληθές, 
τοῖς 
στασιώδεσι 
καὶ 
λῃστρικοῖς 
τὸν 
δῆμον 
ὑποπεπτηχότα 
ποθεῖν 
μὲν 
εἰρήνην, 
ἀσθενέστερον 
δὲ 
ὄντα 
τῆς 
ἐπαναστάσεως 
ἠρεμεῖν. 
Ἕως 
μὲν 
οὖν 
ὄρθιον 
ἱππάζετο 
τὴν 
λεωφόρον 
κατατείνουσαν 
 πρὸς 
τὸ 
τεῖχος 
οὐδεὶς 
προυφαίνετο 
τῶν 
πυλῶν, 
ἐπεὶ 
δʼ 
ἐκ 
τῆς 
ὁδοῦ 
πρὸς 
τὸν 
Ψήφινον 
πύργον 
ἀποκλίνας 
πλάγιον 
ἦγε 
τὸ 
τῶν 
ἱππέων 
στῖφος, 
προπηδήσαντες 
ἐξαίφνης 
ἄπειροι 
κατὰ 
τοὺς 
Γυναικείους 
καλουμένους 
πύργους 
διὰ 
τῆς 
ἀντικρὺ 
τῶν 
Ἑλένης 
μνημείων 
πύλης 
διεκπαίουσι 
τῆς 
ἵππου, 
καὶ 
τοὺς 
μὲν 
ἔτι 
κατὰ 
τὴν 
ὁδὸν 
θέοντας 
ἀντιμέτωποι 
στάντες 
ἐκώλυσαν 
συνάψαι 
τοῖς 
ἐκκλίνασι, 
τὸν 
δὲ 
Τίτον 
ἀποτέμνονται 
σὺν 
ὀλίγοις. 
τῷ 
δὲ 
πρόσω 
μὲν 
ἦν 
χωρεῖν 
ἀδύνατον· 
ἐκτετάφρευτο 
γὰρ 
ἀπὸ 
τοῦ 
τείχους 
περὶ 
τὰς 
κηπείας 
ἅπαντα 
τοίχοις 
τε 
ἐπικαρσίοις 
καὶ 
πολλοῖς 
ἕρκεσι 
διειλημμένα· 
τὴν 
δὲ 
πρὸς 
τοὺς 
σφετέρους 
ἀναδρομὴν 
πλήθει 
τῶν 
ἐν 
μέσῳ 
πολεμίων 
ἀμήχανον 
ἑώρα 
καὶ 
τραπέντας 
τοὺς 
ἀνὰ 
τὴν 
λεωφόρον, 
ὧν 
οἱ 
πολλοὶ 
μηδὲ 
γινώσκοντες 
τὸν 
τοῦ 
βασιλέως 
κίνδυνον, 
ἀλλʼ 
οἰόμενοι 
συναναστραφῆναι 
κἀκεῖνον 
ἀνέφευγον. 
ὁ 
δὲ 
κατιδὼν 
ὡς 
ἐν 
μόνῃ 
τῇ 
καθʼ 
αὑτὸν 
ἀλκῇ 
κεῖται 
τὸ 
σώζεσθαι 
τόν 
τε 
ἵππον 
ἐπιστρέφει 
καὶ 
τοῖς 
περὶ 
αὐτὸν 
ἐμβοήσας 
ἕπεσθαι 
μέσοις 
ἐμπηδᾷ 
τοῖς 
πολεμίοις 
διεκπαῖσαι 
πρὸς 
τοὺς 
σφετέρους 
βιαζόμενος. 
ἔνθα 
δὴ 
μάλιστα 
παρέστη 
νοεῖν, 
ὅτι 
καὶ 
πολέμων 
ῥοπαὶ 
καὶ 
βασιλέων 
κίνδυνοι 
μέλονται 
θεῷ· 
τοσούτων 
γὰρ 
ἐπὶ 
τὸν 
Τίτον 
ἀφιεμένων 
βελῶν 
μήτε 
κράνος 
ἔχοντα 
μήτε 
θώρακα, 
προῆλθε 
γὰρ 
ὡς 
ἔφην 
οὐ 
πολεμιστὴς 
ἀλλὰ 
κατάσκοπος, 
οὐδὲν 
ἥψατο 
τοῦ 
σώματος, 
κενὰ 
δʼ 
ὥσπερ 
ἐπίτηδες 
ἀστοχούντων 
παρερροιζεῖτο 
πάντα. 
ὁ 
δὲ 
ξίφει 
τοὺς 
κατὰ 
πλευρὸν 
ἀεὶ 
 διαστέλλων 
καὶ 
πολλοὺς 
τῶν 
ἀντιπροσώπων 
ἀνατρέπων 
ἤλαυνεν 
ὑπὲρ 
τοὺς 
ἐρειπομένους 
τὸν 
ἵππον. 
τῶν 
δὲ 
κραυγή 
τε 
ἦν 
πρὸς 
τὸ 
παράστημα 
τοῦ 
Καίσαρος 
καὶ 
παρακέλευσις 
ὁρμᾶν 
ἐπʼ 
αὐτόν, 
φυγὴ 
δὲ 
καὶ 
χωρισμὸς 
ἄθρους 
καθʼ 
οὓς 
ἐπελαύνων 
γένοιτο. 
συνῆπτον 
δὲ 
οἱ 
τοῦ 
κινδύνου 
μετέχοντες 
κατὰ 
νῶτα 
καὶ 
κατὰ 
πλευρὰν 
νυσσόμενοι· 
μία 
γὰρ 
ἐλπὶς 
ἦν 
σωτηρίας 
ἑκάστῳ 
τὸ 
συνεξανύτειν 
τῷ 
Τίτῳ 
καὶ 
μὴ 
φθάσαντα 
κυκλωθῆναι. 
δύο 
γοῦν 
τῶν 
ἀπωτέρω 
τὸν 
μὲν 
σὺν 
τῷ 
ἵππῳ 
περισχόντες 
κατηκόντισαν, 
θάτερον 

δὲ 
καταπηδήσαντα 
διαφθείραντες 
τὸν 
ἵππον 
ἀπήγαγον, 
μετὰ 
δὲ 
τῶν 
λοιπῶν 
Τίτος 
ἐπὶ 
τὸ 
στρατόπεδον 
διασώζεται. 
τοῖς 
μὲν 
οὖν 
Ἰουδαίοις 
πλεονεκτήσασι 
κατὰ 
τὴν 
πρώτην 
ἐπίθεσιν 
ἐπήγειρε 
τὰς 
διανοίας 
ἄσκεπτος 
ἐλπίς, 
καὶ 
πολὺ 
θάρσος 
αὐτοῖς 
εἰς 
τὸ 
μέλλον 
ἡ 
πρόσκαιρος 
ῥοπὴ 
προυξένει. 
Καῖσαρ 
δʼ 
ὡς 
αὐτῷ 
συνέμιξε 
διὰ 
νυκτὸς 
τὸ 
ἀπὸ 
τῆς 
Ἀμμαοῦς 
τάγμα, 
μεθʼ 
ἡμέραν 
ἐκεῖθεν 
ἄρας 
ἐπὶ 
τὸν 
Σκοπὸν 
καλούμενον 
πρόεισιν, 
ἔνθεν 
ἥ 
τε 
πόλις 
ἤδη 
κατεφαίνετο 
καὶ 
τὸ 
τοῦ 
ναοῦ 
μέγεθος 
ἐκλάμπον, 
καθὰ 
τῷ 
βορείῳ 
κλίματι 
τῆς 
πόλεως 
χθαμαλὸς 
συνάπτων 
ὁ 
χῶρος 
ἐτύμως 
Σκοπὸς 
ὠνόμασται. 
τῆς 
δὲ 
πόλεως 
σταδίους 
ἑπτὰ 
διέχων 
ἐκέλευσε 
περιβαλέσθαι 
στρατόπεδον 
τοῖς 
δύο 
τάγμασιν 
ὁμοῦ, 
τὸ 
δὲ 
πέμπτον 
τούτων 
ὀπίσω 
τρισὶ 
σταδίοις· 
κόπῳ 
γὰρ 
τῆς 
διὰ 
νυκτὸς 
πορείας 
τετρυμένους 
ἐδόκει 
σκέπης 
ἀξίους 
εἶναι, 
 ὡς 
ἂν 
ἀδεέστερον 
τειχίσαιντο. 
καταρχομένων 
δʼ 
ἄρτι 
τῆς 
δομήσεως 
καὶ 
τὸ 
δέκατον 
τάγμα 
διὰ 
Ἱεριχοῦντος 
ἤδη 
παρῆν, 
ἔνθα 
καθῆστό 
τις 
ὁπλιτικὴ 
μοῖρα 
φρουροῦσα 
τὴν 
ἐμβολὴν 
ὑπὸ 
Οὐεσπασιανοῦ 
προκατειλημμένην. 
προσετέτακτο 
δʼ 
αὐτοῖς 
ἓξ 
ἀπέχοντας 
τῶν 
Ἱεροσολύμων 
σταδίους 
στρατοπεδεύσασθαι 
κατὰ 
τὸ 
Ἐλαιῶν 
καλούμενον 
ὄρος, 
ὃ 
τῇ 
πόλει 
πρὸς 
ἀνατολὴν 
ἀντίκειται 
μέσῃ 
φάραγγι 
βαθείᾳ 
διειργόμενον, 
ἣ 
Κεδρὼν 
ὠνόμασται. 
Τῶν 
δʼ 
ἀνὰ 
τὸ 
ἄστυ 
συρρηγνυμένων 
ἀδιαλείπτως 
τότε 
πρῶτον 
ἀνέπαυσεν 
τὴν 
ἐπʼ 
ἀλλήλοις 
ἔριν 
ὁ 
ἔξωθεν 
πόλεμος 
ἐξαίφνης 
πολὺς 
ἐπελθών· 
καὶ 
μετʼ 
ἐκπλήξεως 
οἱ 
στασιασταὶ 
τοὺς 
Ῥωμαίους 
ἀφορῶντες 
στρατοπεδευομένους 
τριχῆ 
κακῆς 
ὁμονοίας 
κατήρχοντο 
καὶ 
λόγον 
ἀλλήλοις 
ἐδίδοσαν, 
τί 
μένοιεν 
ἢ 
τί 
παθόντες 
ἀνέχοιντο 
τρία 
ταῖς 
ἀναπνοαῖς 
αὐτῶν 
ἐπιφρασσόμενα 
τείχη, 
καὶ 
τοῦ 
πολέμου 
μετʼ 
ἀδείας 
ἀντιπολίζοντος 
ἑαυτόν, 
οἱ 
δʼ 
ὥσπερ 
θεαταὶ 
καλῶν 
καὶ 
συμφόρων 
ἔργων 
καθέζοιντο 
τειχήρεις 
τὼ 
χεῖρε 
καὶ 
τὰς 
πανοπλίας 
παρέντες; 
“καθʼ 
αὑτῶν 
ἄρα 
γενναῖοι 
μόνον 
ἡμεῖς, 
ἐξεβόησαν, 
Ῥωμαῖοι 
δὲ 
ἐκ 
τῆς 
ἡμετέρας 
στάσεως 
κερδήσουσιν 
ἀναιμωτὶ 
τὴν 
πόλιν.” 
τούτοις 
ἀθροίζοντες 
ἀλλήλους 
παρεκρότουν, 
καὶ 
τὰς 
πανοπλίας 
ἁρπάσαντες 
αἰφνιδίως 
ἐπεκθέουσι 
τῷ 
δεκάτῳ 
τάγματι 
καὶ 
διὰ 
τῆς 
φάραγγος 
ᾄξαντες 
μετὰ 
κραυγῆς 
ἐξαισίου 
τειχιζομένοις 
προσπίπτουσι 
τοῖς 
πολεμίοις. 
οἱ 
δὲ 
πρὸς 
τὸ 
ἔργον 
διῃρημένοι 
καὶ 
διὰ 
τοῦτο 
τὰ 
πολλὰ 
τεθεικότες 
τῶν 
ὅπλων, 
οὔτε 
γὰρ 
θαρρήσειν 
τοὺς 
Ἰουδαίους 
πρὸς 
ἐκδρομὴν 
ὑπελάμβανον 
καὶ 
προθυμουμένων 
περισπασθήσεσθαι 
τὰς 
ὁρμὰς 
τῇ 
στάσει, 
συνεταράχθησαν 
ἀδοκήτως, 
καὶ 
τῶν 
ἔργων 
ἀφέμενοι 
τινὲς 
μὲν 
ἀνεχώρουν 
εὐθέως, 
πολλοὶ 
δʼ 
ἐπὶ 
τὰ 
ὅπλα 
θέοντες 
πρὶν 
ἐπιστραφῆναι 
πρὸς 
τοὺς 
ἐχθροὺς 
ἐφθάνοντο 
παιόμενοι. 
προσεγίνοντο 
δὲ 
τοῖς 
Ἰουδαίοις 
ἀεὶ 
πλείους 
ἐπὶ 
τῷ 
κρατεῖν 
τοὺς 
πρώτους 
τεθαρρηκότες, 
καὶ 
τῶν 
ὄντων 
πολλαπλασίους 
ἐδόκουν 
σφίσι 
τε 
καὶ 
τοῖς 
πολεμίοις 
δεξιᾷ 
χρώμενοι 
τῇ 
τύχῃ. 
μάλιστα 
δὲ 
τοὺς 
ἐν 
ἔθει 
συντάξεως 
ὄντας 
καὶ 
μετὰ 
κόσμου 
καὶ 
παραγγελμάτων 
πολεμεῖν 
εἰδότας 
ἀταξία 
φθάσασα 
θορυβεῖ. 
διὸ 
καὶ 
τότε 
προληφθέντες 
οἱ 
Ῥωμαῖοι 
ταῖς 
ἐμβολαῖς 
εἶκον. 
καὶ 
ὁπότε 
μὲν 
ἐπιστραφεῖεν 
οἱ 
καταλαμβανόμενοι, 
τοῦ 
τε 
δρόμου 
τοὺς 
Ἰουδαίους 
ἐπεῖχον 
καὶ 
διὰ 
τὴν 
ὁρμὴν 
ἧττον 
φυλαττομένους 
ἐτίτρωσκον, 
ἀεὶ 
δὲ 
πληθυούσης 
τῆς 
ἐκδρομῆς 
μᾶλλον 
ταραττόμενοι 
τελευταῖον 
ἀπὸ 
τοῦ 
στρατοπέδου 
τρέπονται. 
καὶ 
δοκεῖ 
τότε 
ἂν 
κινδυνεῦσαι 
τὸ 
τάγμα 
πᾶν, 
εἰ 
μὴ 
Τίτος 
ἀγγελθὲν 
αὐτῷ 
τάχος 
ἐπεβοήθησε, 
καὶ 
πολλὰ 
ὀνειδίσας 
εἰς 
ἀνανδρίαν 
ἐπιστρέφει 
μὲν 
τοὺς 
φεύγοντας, 
αὐτὸς 
δὲ 
πλαγίοις 
τοῖς 
Ἰουδαίοις 
προσπεσὼν 
μεθʼ 
ὧν 
ἧκεν 
ἐπιλέκτων 
συχνοὺς 
μὲν 
ἀναιρεῖ, 
τιτρώσκει 
δὲ 
πλείους, 
τρέπεται 
δὲ 
πάντας 
καὶ 
συνωθεῖ 
κατὰ 
τῆς 
φάραγγος. 
οἱ 
δʼ 
ἐν 
τῷ 
κατάντει 
πολλὰ 
κακωθέντες 
ὡς 
διεξέπεσον, 
ἄντικρυς 
ἐπιστρέφονται 
καὶ 
μέσην 
ἔχοντες 
τὴν 
χαράδραν 
τοῖς 
Ῥωμαίοις 
διεμάχοντο. 
μέχρι 
μὲν 
δὴ 
μέσης 
ἡμέρας 
οὕτως 
ἐπολέμουν, 
ὀλίγον 
δʼ 
ἀπὸ 
μεσημβρίας 
ἐκκλίνοντος 
ἤδη, 
Τίτος 
τοὺς 
μεθʼ 
αὑτοῦ 
προσβοηθήσαντας 
καὶ 
τοὺς 
ἀπὸ 
τῶν 
σπειρῶν 
τοῖς 
ἐκτρέχουσιν 
ἀντιπαρατάξας 
τὸ 
λοιπὸν 
τάγμα 
πρὸς 
τὸν 
τειχισμὸν 
ἀνέπεμπεν 
εἰς 
τὴν 
ἀκρώρειαν. 
Ἰουδαίοις 
δὲ 
τοῦτʼ 
ἐδόκει 
φυγή, 
καὶ 
τοῦ 
σκοποῦ 
κατασείσαντος 
θοιμάτιον, 

ὃς 
αὐτοῖς 
ἐπὶ 
τοῦ 
τείχους 
καθῆστο, 
προπηδῶσι 
πλῆθος 
ἀκραιφνέστερον 
μετὰ 
τοσαύτης 
ὁρμῆς, 
ὡς 
τὸν 
δρόμον 
αὐτῶν 
τοῖς 
ἀγριωτάτοις 
εἰκάζειν 
θηρίοις. 
ἀμέλει 
τῶν 
ἀντιπαραταχθέντων 
οὐδεὶς 
ἔμεινεν 
τὴν 
συμβολήν, 
ἀλλʼ 
ὥσπερ 
ἐξ 
ὀργάνου 
παιόμενοι 
διέρρηξαν 
τὴν 
τάξιν 
καὶ 
πρὸς 
τὸ 
ὄρος 
τραπέντες 
ἀνέφευγον. 
λείπεται 
δʼ 
ἐν 
μέσῳ 
τῷ 
προσάντει 
Τίτος 
μετʼ 
ὀλίγων, 
καὶ 
πολλὰ 
τῶν 
φίλων 
παραινούντων, 
ὅσοι 
διʼ 
αἰδῶ 
τὴν 
πρὸς 
τὸν 
ἡγεμόνα 
τοῦ 
κινδύνου 
καταφρονήσαντες 
ἔστησαν, 
εἶξαι 
θανατῶσιν 
Ἰουδαίοις 
καὶ 
μὴ 
προκινδυνεύειν 
τούτων, 
οὓς 
ἐχρῆν 
πρὸ 
αὐτοῦ 
μένειν, 
λαμβάνειν 
δὲ 
ἔννοιαν 
τῆς 
καθʼ 
αὑτὸν 
τύχης 
καὶ 
μὴ 
στρατιώτου 
τάξιν 
ἀποπληροῦν 
ὄντα 
καὶ 
τοῦ 
πολέμου 
καὶ 
τῆς 
οἰκουμένης 
δεσπότην, 
μηδʼ 
ὀξεῖαν 
οὕτως 
ὑφίστασθαι 
ῥοπὴν 
ἐν 
ᾧ 
σαλεύει 
τὰ 
πάντα, 
τούτων 
οὐδʼ 
ἀκούειν 
ἔδοξε, 
τοῖς 
δὲ 
καθʼ 
αὑτὸν 
ἀνατρέχουσιν 
ἀνθίσταται 
καὶ 
κατὰ 
στόμα 
παίων 
βιαζομένους 
ἀνῄρει 
κατά 
τε 
τοῦ 
πρανοῦς 
ἀθρόοις 
ἐμπίπτων 
ἀνεώθει 
τὸ 
πλῆθος. 
οἱ 
δὲ 
πρός 
τε 
τὸ 
παράστημα 
καὶ 
τὴν 
ἰσχὺν 
καταπλαγέντες 
οὐδʼ 
οὕτως 
μὲν 
ἀνέφευγον 
εἰς 
τὴν 
πόλιν, 
καθʼ 
ἕτερον 
δʼ 
ἐκκλίνοντες 
ἀπʼ 
αὐτοῦ 
τοῖς 
ἀνωτέρω 
φεύγουσι 
προσέκειντο. 
καὶ 
τούτοις 
δὲ 
κατὰ 
πλευρὰν 
προσβάλλων 
τὰς 
ὁρμὰς 
ὑπετέμνετο. 
κἀν 

τούτῳ 
καὶ 
τοῖς 
ἄνω 
τειχίζουσι 
τὸ 
στρατόπεδον, 
ὡς 
ἐθεάσαντο 
τοὺς 
κάτω 
φεύγοντας, 
πάλιν 
ἐμπίπτει 
ταραχὴ 
καὶ 
δέος, 
καὶ 
διασκίδναται 
 πᾶν 
τὸ 
τάγμα, 
δοκούντων 
ἀνυπόστατον 
μὲν 
εἶναι 
τὴν 
τῶν 
Ἰουδαίων 
ἐκδρομήν, 
τετράφθαι 
δʼ 
αὐτὸν 
Τίτον· 
οὐ 
γὰρ 
ἄν 
ποτε 
τοὺς 
ἄλλους 
φεύγειν 
ἐκείνου 
μένοντος. 
καὶ 
καθάπερ 
πανικῷ 
δείματι 
κυκλωθέντες 
ἄλλος 
ἀλλαχῆ 
διεφέροντο, 
μέχρι 
τινὲς 
κατιδόντες 
ἐν 
μέσῳ 
τοῦ 
πολέμου 
τὸν 
ἡγεμόνα 
στρεφόμενον 
καὶ 
μέγα 
δείσαντες 
ἀμφʼ 
αὐτῷ 
διαβοῶσι 
τὸν 
κίνδυνον 
ὅλῳ 
τῷ 
τάγματι. 
τοὺς 
δʼ 
αἰδὼς 
ἐπέστρεφε, 
καὶ 
πλεῖόν 
τι 
φυγῆς 
κακίζοντες 
ἀλλήλους 
ἐπὶ 
τῷ 
καταλιπεῖν 
Καίσαρα 
πάσῃ 
βίᾳ 
κατὰ 
τῶν 
Ἰουδαίων 
ἐχρῶντο 
καὶ 
κλίναντες 
ἅπαξ 
ἀπὸ 
τοῦ 
κατάντους 
συνώθουν 
αὐτοὺς 
εἰς 
τὸ 
κοῖλον. 
οἱ 
δʼ 
ὑπὸ 
πόδα 
χωροῦντες 
ἐμάχοντο, 
καὶ 
πλεονεκτοῦντες 
οἱ 
Ῥωμαῖοι 
τῷ 
καθύπερθεν 
εἶναι 
συνελαύνουσι 
πάντας 
εἰς 
τὴν 
φάραγγα. 
προσέκειτο 
δὲ 
τοῖς 
καθʼ 
αὑτὸν 
ὁ 
Τίτος 
καὶ 
τὸ 
μὲν 
τάγμα 
πάλιν 
ἐπὶ 
τὴν 
τειχοποιίαν 
ἔπεμψεν, 
αὐτὸς 
δὲ 
σὺν 
οἷς 
πρότερον 
ἀντιστὰς 
εἶργε 
τοὺς 
πολεμίους· 
ὥστʼ, 
εἰ 
χρὴ 
μήτε 
θεραπείᾳ 
τι 
προστιθέντα 
μήθʼ 
ὑφελόντα 
φθόνῳ 
τἀληθὲς 
εἰπεῖν, 
αὐτὸς 
Καῖσαρ 
δὶς 
μὲν 
ἐρρύσατο 
κινδυνεῦσαν 
ὅλον 
τὸ 
τάγμα 
καὶ 
τοῦ 
περιβαλέσθαι 
τὸ 
στρατόπεδον 
αὐτοῖς 
ἄδειαν 
παρέσχε. 
Λωφήσαντος 
δὲ 
πρὸς 
βραχὺ 
τοῦ 
θύραζε 
πολέμου 
πάλιν 
τὸν 
ἔνδον 
ἡ 
στάσις 
ἐπήγειρεν. 
καὶ 
τῆς 
τῶν 
ἀζύμων 
ἐνστάσης 
ἡμέρας 
τεσσαρεσκαιδεκάτῃ 
Ξανθικοῦ 
μηνός, 
ἐν 
ᾗ 
δοκοῦσιν 
Ἰουδαῖοι 
τὸν 
πρῶτον 
ἀπαλλαγῆναι 
καιρὸν 
Αἰγυπτίων, 
οἱ 
μὲν 
περὶ 
τὸν 
Ἐλεάζαρον 
παρανοίγοντες 
τὰς 
πύλας 
ἐδέχοντο 
ἐκ 
τοῦ 
δήμου 
τοὺς 
προσκυνεῖν 
ἐθέλοντας 
εἴσω, 
Ἰωάννης 
δὲ 
προκάλυμμα 
τῆς 
ἐπιβουλῆς 
ποιησάμενος 
 τὴν 
ἑορτὴν 
τῶν 
σὺν 
αὐτῷ 
κρυπτοῖς 
ὅπλοις 
ἐνσκευάσας 
τοὺς 
ἀσημοτέρους, 
ὧν 
οἱ 
πλείους 
ἦσαν 
ἄναγνοι, 
διὰ 
σπουδῆς 
παρεισπέμπει 
προκαταληψομένους 
τὸ 
ἱερόν. 
οἱ 
δʼ 
ὡς 
ἔνδον 
ἐγένοντο, 
τὰς 
ἐσθῆτας 
ἀπορρίψαντες 
ἐφάνησαν 
ἐξαπίνης 
ὁπλῖται. 
ταραχὴ 
δὲ 
μεγίστη 
περὶ 
τὸν 
ναὸν 
αὐτίκα 
καὶ 
θόρυβος 
ἦν, 
τοῦ 
μὲν 
ἔξω 
τῆς 
στάσεως 
λαοῦ 
κατὰ 
πάντων 
ἄκριτον 
οἰομένων 
εἶναι 
τὴν 
ἐπίθεσιν, 
τῶν 
δὲ 
ζηλωτῶν 
ἐπὶ 
σφίσι 
μόνοις. 
ἀλλʼ 
οἱ 
μὲν 
ἀφέμενοι 
τὸ 
φρουρεῖν 
ἔτι 
τὰς 
πύλας 
καὶ 
τῶν 
ἐπάλξεων 
καταπηδήσαντες 
πρὶν 
εἰς 
χεῖρας 
ἐλθεῖν 
εἰς 
τοὺς 
ὑπονόμους 
τοῦ 
ἱεροῦ 
κατέφυγον· 
οἱ 
δʼ 
ἀπὸ 
τοῦ 
δήμου 
πρὸς 
τῷ 
βωμῷ 
καταπτήσσοντες 
καὶ 
περὶ 
τὸν 
ναὸν 
συνειλούμενοι 
κατεπατοῦντο 
ξύλοις 
τε 
ἀνέδην 
παιόμενοι 
καὶ 
σιδήρῳ. 
πολλοὺς 
δὲ 
τῶν 
ἡσυχίων 
κατʼ 
ἔχθραν 
καὶ 
μῖσος 
ἴδιον 
ὡς 
ἀντιστασιαστὰς 
ἀνῄρουν 
οἱ 
διάφοροι, 
καὶ 
πᾶς 
ὁ 
προσκρούσας 
τῳ 
τῶν 
ἐπιβούλων 
πάλαι 
τηνικαῦτα 
ἐπιγνωσθεὶς 
ὡς 
ζηλωτὴς 
πρὸς 
αἰκίαν 
ἀνήγετο. 
πολλὰ 
δὲ 
δεινὰ 
τοὺς 
ἀναιτίους 
διαθέντες 
ἐκεχειρίαν 
τοῖς 
αἰτίοις 
ἔδοσαν, 
καὶ 
προελθόντας 
ἐκ 
τῶν 
ὑπονόμων 
διίεσαν. 
αὐτοὶ 
δὲ 
καὶ 
τὸ 
ἐνδότερον 
ἱερὸν 
κατασχόντες 
καὶ 
τὰς 
ἐν 
αὐτῷ 
παρασκευὰς 
πάσας 
κατεθάρρουν 
ἤδη 
τοῦ 
Σίμωνος. 
ἡ 
μὲν 
οὖν 
στάσις 
οὕτω 
τριμερὴς 
οὖσα 
πρότερον 
εἰς 
δύο 
μοίρας 
περιίσταται. 
Ὁ 
δὲ 
Τίτος 
ἔγγιον 
ἀπὸ 
τοῦ 
Σκοποῦ 
τῇ 
πόλει 
παραστρατοπεδεύσασθαι 
προαιρούμενος 
πρὸς 
μὲν 
τοὺς 
ἐκτρέχοντας 
ἔστησεν 
ἐπιλέξας 
ἱππέων 
τε 
καὶ 
πεζῶν 
ὅσους 
ἀρκέσειν 
ὑπελάμβανεν, 
τῇ 
δʼ 
ὅλῃ 
δυνάμει 
προσέταξεν 
ἐξομαλίζειν 
τὸ 
μέχρι 
τοῦ 
τείχους 
διάστημα. 
 καταβληθέντος 
δὲ 
παντὸς 
ἕρκους 
καὶ 
περιφράγματος, 
ὅσα 
κήπων 
προανεστήσαντο 
καὶ 
δένδρων 
οἱ 
οἰκήτορες, 
ὕλης 
τε 
ἡμέρου 
τῆς 
μεταξὺ 
πάσης 
ἐκκοπείσης 
ἀνεπλήσθη 
μὲν 
τὰ 
κοῖλα 
καὶ 
χαραδρώδη 
τοῦ 
τόπου, 
τὰς 
δὲ 
πετρώδεις 
ἐξοχὰς 
σιδήρῳ 
κατεργαζόμενοι 
χθαμαλὸν 
ἐποίουν 
πάντα 
τὸν 
τόπον 
ἀπὸ 
τοῦ 
Σκοποῦ 
μέχρι 
τῶν 
Ἡρώδου 
μνημείων, 
ἃ 
προσέχει 
τῇ 
τῶν 
ὄφεων 
ἐπικαλουμένῃ 
κολυμβήθρᾳ. 
Καὶ 
κατὰ 
ταύτας 
τὰς 
ἡμέρας 
ἐνέδραν 
οἱ 
Ἰουδαῖοι 
κατὰ 
τῶν 
Ῥωμαίων 
συσκευάζονται 
τοιάνδε. 
τῶν 
στασιαστῶν 
οἱ 
τολμηροὶ 
προελθόντες 
ἔξω 
τῶν 
Γυναικείων 
καλουμένων 
πύργων, 
ὡς 
ἐκβεβλημένοι 
δῆθεν 
ὑπὸ 
τῶν 
εἰρηνικὰ 
φρονούντων 
καὶ 
δεδοικότες 
τὴν 
τῶν 
Ῥωμαίων 
ἔφοδον 
ἀνειλοῦντο 
καὶ 
παρʼ 
ἀλλήλους 
ὑπέπτησσον. 
οἱ 
δὲ 
διαστάντες 
ἐπὶ 
τοῦ 
τείχους 
δῆμος 
εἶναι 
δοκῶν 
εἰρήνην 
ἐβόων 
καὶ 
δεξιὰν 
ᾐτοῦντο 
καὶ 
τοὺς 
Ῥωμαίους 
ἐκάλουν 
ἀνοίξειν 
ὑπισχνούμενοι 
τὰς 
πύλας· 
ἅμα 
δὲ 
ταῦτα 
κεκραγότες 
καὶ 
τοὺς 
σφετέρους 
ἔβαλλον 
λίθοις 
ὡς 
ἀπελαύνοντες 
τῶν 
πυλῶν. 
κἀκεῖνοι 
βιάζεσθαι 
τὰς 
εἰσόδους 
ὑπεκρίνοντο 
καὶ 
τοὺς 
ἔνδον 
ἱκετεύειν, 
συνεχῶς 
τε 
πρὸς 
τοὺς 
Ῥωμαίους 
ὁρμήσαντας 
ἐπιστρεφόμενοι 
ταραττομένοις 
προσεῴκεισαν. 
παρὰ 
μὲν 
οὖν 
τοῖς 
στρατιώταις 
τὸ 
πανοῦργον 
αὐτῶν 
οὐκ 
ἐλείπετο 
πίστεως, 
ἀλλʼ 
ὡς 
τοὺς 
μὲν 
ἐν 
χερσὶν 
ἔχοντες 
ἑτοίμους 
πρὸς 
τιμωρίαν, 
τοὺς 
δὲ 
ἀνοίξειν 
τὴν 
πόλιν 
ἐλπίζοντες 
ἐχώρουν 
ἐπὶ 
τὴν 
πρᾶξιν. 
Τίτῳ 
δὲ 
διʼ 
ὑποψίας 
ἦν 
τὸ 
τῆς 
ἐπικλήσεως 
παράλογον· 
καὶ 
γὰρ 
πρὸ 
μιᾶς 
ἡμέρας 
προκαλούμενος 
αὐτοὺς 
ἐπὶ 
συμβάσεις 
διὰ 
τοῦ 
Ἰωσήπου 
μέτριον 
οὐδὲν 
εὕρισκε· 
καὶ 
τότε 
τοὺς 
στρατιώτας 
κατὰ 
χώραν 
μένειν 
ἐκέλευσεν. 
ἔφθασαν 
δέ 
τινες 
 τῶν 
ἐπὶ 
τοῖς 
ἔργοις 
προτεταγμένων 
ἁρπάσαντες 
τὰ 
ὅπλα 
πρὸς 
τὰς 
πύλας 
ἐκδραμεῖν. 
τούτοις 
οἱ 
μὲν 
ἐκβεβλῆσθαι 
δοκοῦντες 
τὸ 
πρῶτον 
ὑπεχώρουν, 
ἐπεὶ 
δὲ 
μεταξὺ 
τῶν 
τῆς 
πύλης 
ἐγίνοντο 
πύργων, 
ἐκθέοντες 
ἐκυκλοῦντό 
σφας 
καὶ 
προσέκειντο 
κατόπιν· 
οἱ 
δʼ 
ἀπὸ 
τοῦ 
τείχους 
πλῆθος 
χερμάδων 
καὶ 
βελῶν 
παντοίων 
ἄθρουν 
κατέχεαν, 
ὡς 
συχνοὺς 
μὲν 
ἀνελεῖν, 
τρῶσαι 
δὲ 
πλείστους. 
ἦν 
γὰρ 
οὐ 
ῥᾴδιον 
τοῦ 
τείχους 
διαφυγεῖν 
τῶν 
κατόπιν 
βιαζομένων, 
καὶ 
ἄλλως 
αἰδὼς 
τῆς 
διαμαρτίας 
καὶ 
τῶν 
ἡγεμόνων 
δέος 
παρεκελεύετο 
τῷ 
πταίσματι 
προσλιπαρεῖν. 
διὸ 
δὴ 
μέχρι 
πλείστου 
διαδορατιζόμενοι 
καὶ 
πολλὰς 
ὑπὸ 
τῶν 
Ἰουδαίων 
λαμβάνοντες 
πληγάς, 
ἀμέλει 
δʼ 
οὐκ 
ἐλάττους 
ἀντιδιδόντες, 
τέλος 
ἀνωθοῦσι 
τοὺς 
κυκλωσαμένους· 
ὑποχωροῦσι 
δʼ 
αὐτοῖς 
οἱ 
Ἰουδαῖοι 
καὶ 
μέχρι 
τῶν 
Ἑλένης 
μνημείων 
εἵποντο 
βάλλοντες. 
Ἔπειθʼ 
οἱ 
μὲν 
ἀπειροκάλως 
ἐξυβρίζοντες 
εἰς 
τὴν 
τύχην 
ἔσκωπτόν 
τε 
τοὺς 
Ῥωμαίους 
δελεασθέντας 
ἀπάτῃ 
καὶ 
τοὺς 
θυρεοὺς 
ἀνασείοντες 
ἐσκίρτων 
καὶ 
μετὰ 
χαρᾶς 
ἀνεβόων. 
τοὺς 
δὲ 
στρατιώτας 
ἀπειλή 
τε 
τῶν 
ταξιάρχων 
καὶ 
χαλεπαίνων 
Καῖσαρ 
τούτοις 
ἐξεδέχετο, 
φάσκων 
ὡς 
Ἰουδαῖοι 
μέν, 
οἷς 
ἀπόνοια 
μόνη 
στρατηγεῖ, 
πάντα 
μετὰ 
προνοίας 
πράττουσι 
καὶ 
σκέψεως 
ἐπιβουλάς 
τε 
συντάσσοντες 
καὶ 
λόχους, 
ἕπεται 
δʼ 
αὐτῶν 
ταῖς 
ἐνέδραις 
καὶ 
τύχη 
διὰ 
τὸ 
πειθήνιον 
καὶ 
τὴν 
πρὸς 
ἀλλήλους 
εὔνοιάν 
τε 
καὶ 
πίστιν· 
Ῥωμαῖοι 
δέ, 
οἷς 
διʼ 
εὐταξίαν 
καὶ 
τὸ 
πρὸς 
τοὺς 
ἡγεμόνας 
εὐπειθὲς 
ἀεὶ 
δουλεύει 
καὶ 
τύχη, 
νῦν 
ὑπὸ 
τῶν 
ἐναντίων 
πταίουσι 
καὶ 
διὰ 
χειρῶν 
ἀκρασίαν 
ἁλίσκονται, 
τὸ 
πάντων 
αἴσχιστον, 
ἀστρατήγητοι 
μαχόμενοι 
παρόντος 
 Καίσαρος. 
ἦ 
μεγάλα 
μὲν 
στενάξειν 
ἔφη 
τοὺς 
τῆς 
στρατείας 
νόμους, 
μεγάλα 
δὲ 
αὐτοῦ 
τὸν 
πατέρα 
τήνδε 
τὴν 
πληγὴν 
πυθόμενον, 
εἴ 
γε 
ὁ 
μὲν 
ἐν 
πολέμοις 
γηράσας 
οὐδέποτʼ 
ἔπταισεν 
οὕτως, 
οἱ 
νόμοι 
δʼ 
ἀεὶ 
καὶ 
τοὺς 
βραχύ 
τι 
τῆς 
τάξεως 
παρακινήσαντας 
θανάτῳ 
κολάζουσιν, 
νῦν 
δʼ 
ὅλην 
στρατιὰν 
ἑωράκασι 
λιποτάκτην. 
γνώσεσθαί 
γε 
μὴν 
αὐτίκα 
τοὺς 
ἀπαυθαδισαμένους, 
ὅτι 
καὶ 
τὸ 
νικᾶν 
παρὰ 
Ῥωμαίοις 
δίχα 
παραγγέλματος 
ἀδοξεῖται. 
τοιαῦτα 
διατεινάμενος 
πρὸς 
τοὺς 
ἡγεμόνας 
δῆλος 
ἦν 
κατὰ 
πάντων 
χρήσεσθαι 
τῷ 
νόμῳ. 
καὶ 
οἱ 
μὲν 
παρεῖσαν 
τὰς 
ψυχὰς 
ὡς 
ὅσον 
οὔπω 
τεθνηξόμενοι 
δικαίως, 
περιχυθέντα 
δὲ 
τὰ 
τάγματα 
τῷ 
Τίτῳ 
περὶ 
τῶν 
συστρατιωτῶν 
ἱκέτευε 
καὶ 
τὴν 
ὀλίγων 
προπέτειαν 
χαρίσασθαι 
τῇ 
πάντων 
εὐπειθείᾳ 
κατηντιβόλουν· 
ἀναλήψεσθαι 
γὰρ 
τὸ 
παρὸν 
πταῖσμα 
ταῖς 
εἰς 
τὸ 
μέλλον 
ἀρεταῖς. 
Πείθεται 
Καῖσαρ 
ἅμα 
ταῖς 
τε 
ἱκεσίαις 
καὶ 
τῷ 
συμφέροντι· 
τὴν 
μὲν 
γὰρ 
καθʼ 
ἑνὸς 
τιμωρίαν 
ᾤετο 
χρῆναι 
μέχρις 
ἔργου 
προκόπτειν, 
τὴν 
δʼ 
ἐπὶ 
πλήθους 
μέχρι 
λόγου. 
τοῖς 
μὲν 
οὖν 
στρατιώταις 
διηλλάττετο 
πολλὰ 
νουθετήσας 
αὖθις 
εἶναι 
φρονιμωτέρους, 
αὐτὸς 
δʼ 
ὅπως 
ἀμυνεῖται 
τὴν 
Ἰουδαίων 
ἐπιβουλὴν 
ἐσκόπει. 
τέσσαρσι 
δʼ 
ἡμέραις 
ἐξισωθέντος 
τοῦ 
μέχρι 
τῶν 
τειχῶν 
διαστήματος, 
βουλόμενος 
μετὰ 
ἀσφαλείας 
τάς 
τε 
ἀποσκευὰς 
καὶ 
τὸ 
λοιπὸν 
πλῆθος 
παράγειν 
τὸ 
καρτερώτατον 
τῆς 
δυνάμεως 
ἀντιπαρεξέτεινεν 
τῷ 
τείχει 
κατὰ 
τὸ 
 βόρειον 
κλίμα 
καὶ 
πρὸς 
ἑσπέραν 
ἐφʼ 
ἑπτὰ 
βαθύνας 
τὴν 
φάλαγγα, 
τῶν 
τε 
πεζῶν 
προτεταγμένων 
καὶ 
κατόπιν 
τῶν 
ἱππέων, 
τριστοίχων 
ἑκατέρων, 
ἕβδομοι 
κατὰ 
μέσον 
εἱστήκεσαν 
οἱ 
τοξόται. 
τοσούτῳ 
δὲ 
στίφει 
πεφραγμένων 
Ἰουδαίοις 
τῶν 
ἐκδρομῶν 
τά 
τε 
ὑποζύγια 
τῶν 
τριῶν 
ταγμάτων 
καὶ 
ἡ 
πληθὺς 
ἀδεῶς 
παρώδευσεν. 
αὐτὸς 
μὲν 
οὖν 
Τίτος 
ἀπέχων 
ὅσον 
εἰς 
σταδίους 
δύο 
τοῦ 
τείχους 
κατὰ 
τὸ 
γωνιαῖον 
αὐτοῦ 
μέρος 
ἀντικρὺ 
τοῦ 
καλουμένου 
Ψηφίνου 
πύργου 
στρατοπεδεύεται, 
πρὸς 
ὃν 
ὁ 
κύκλος 
τοῦ 
τείχους 
ἀπʼ 
ἄρκτων 
καθήκων 
ἀνακάμπτει 
πρὸς 
δύσιν· 
ἡ 
δʼ 
ἑτέρα 
μοῖρα 
τῆς 
στρατιᾶς 
κατὰ 
τὸν 
Ἱππικὸν 
προσαγορευθέντα 
πύργον 
τειχίζεται 
διεστῶσα 
τῆς 
πόλεως 
ὁμοίως 
δύο 
σταδίους. 
τὸ 
μέντοι 
δέκατον 
τάγμα 
κατὰ 
χώραν 
ἐπὶ 
τοῦ 
Ἐλαιῶν 
ὄρους 
ἔμενε. 
Τρισὶ 
δʼ 
ὠχυρωμένη 
τείχεσιν 
ἡ 
πόλις 
καθʼ 
ἣν 
μὴ 
ταῖς 
ἀβάτοις 
φάραγξι 
κεκύκλωτο, 
ταύτῃ 
γὰρ 
εἷς 
ἦν 
περίβολος, 
αὐτὴ 
μὲν 
ὑπὲρ 
δύο 
λόφων 
ἀντιπρόσωπος 
ἔκτιστο 
μέσῃ 
φάραγγι 
διῃρημένων, 
εἰς 
ἣν 
ἐπάλληλοι 
κατέληγον 
αἱ 
οἰκίαι. 
τῶν 
δὲ 
λόφων 
ὁ 
μὲν 
τὴν 
ἄνω 
πόλιν 
ἔχων 
ὑψηλότερός 
τε 
πολλῷ 
καὶ 
τὸ 
μῆκος 
ἰθύτερος 
ἦν· 
διὰ 
γοῦν 
τὴν 
ὀχυρότητα 
φρούριον 
μὲν 
ὑπὸ 
Δαυίδου 
τοῦ 
βασιλέως 
ἐκαλεῖτο, 
πατὴρ 
Σολομῶνος 
ἦν 
οὗτος 
τοῦ 
τὸν 
πρῶτον 
ναὸν 
κτίσαντος, 
ἡ 
ἄνω 
δὲ 
ἀγορὰ 
πρὸς 
ἡμῶν· 
ἅτερος 

δὲ 
ὁ 
καλούμενος 
Ἄκρα 
καὶ 
τὴν 
κάτω 
πόλιν 
ὑφεστὼς 
ἀμφίκυρτος. 
τούτου 
δʼ 
ἄντικρυς 
τρίτος 
 ἦν 
λόφος, 
ταπεινότερός 
τε 
φύσει 
τῆς 
Ἄκρας 
καὶ 
πλατείᾳ 
φάραγγι 
διειργόμενος 
ἄλλῃ 
πρότερον. 
αὖθίς 
γε 
μὴν 
καθʼ 
οὓς 
οἱ 
Ἀσαμωναῖοι 
χρόνους 
ἐβασίλευον 
τήν 
τε 
φάραγγα 
ἔχωσαν 
συνάψαι 
βουλόμενοι 
τῷ 
ἱερῷ 
τὴν 
πόλιν 
καὶ 
τῆς 
Ἄκρας 
κατεργασάμενοι 
τὸ 
ὕψος 
ἐποίησαν 
χθαμαλώτερον, 
ὡς 
ὑπερφαίνοιτο 
καὶ 
ταύτῃ 
τὸ 
ἱερόν. 
ἡ 
δὲ 
τῶν 
τυροποιῶν 
προσαγορευομένη 
φάραγξ, 
ἣν 
ἔφαμεν 
τόν 
τε 
τῆς 
ἄνω 
πόλεως 
καὶ 
τὸν 
κάτω 
λόφον 
διαστέλλειν, 
καθήκει 
μέχρι 
Σιλωᾶς· 
οὕτω 
γὰρ 
τὴν 
πηγὴν 
γλυκεῖάν 
τε 
καὶ 
πολλὴν 
οὖσαν 
ἐκαλοῦμεν. 
ἔξωθεν 
δʼ 
οἱ 
τῆς 
πόλεως 
δύο 
λόφοι 
βαθείαις 
φάραγξιν 
περιείχοντο, 
καὶ 
διὰ 
τοὺς 
ἑκατέρωθεν 
κρημνοὺς 
προσιτὸν 
οὐδαμόθεν 
ἦν. 
Τῶν 
δὲ 
τριῶν 
τειχῶν 
τὸ 
μὲν 
ἀρχαῖον 
διά 
τε 
τὰς 
φάραγγας 
καὶ 
τὸν 
ὑπὲρ 
τούτων 
λόφον, 
ἐφʼ 
οὗ 
κατεσκεύαστο, 
δυσάλωτον 
ἦν· 
πρὸς 
δὲ 
τῷ 
πλεονεκτήματι 
τοῦ 
τόπου 
καὶ 
καρτερῶς 
ἐδεδόμητο, 
Δαυίδου 
τε 
καὶ 
Σολομῶνος, 
ἔτι 
δὲ 
τῶν 
μεταξὺ 
τούτων 
βασιλέων 
φιλοτιμηθέντων 
περὶ 
τὸ 
ἔργον. 
ἀρχόμενον 
δὲ 
κατὰ 
βορρᾶν 
ἀπὸ 
τοῦ 
Ἱππικοῦ 
καλουμένου 
πύργου 
καὶ 
διατεῖνον 
ἐπὶ 
τὸν 
ξυστόν, 
ἔπειτα 
τῇ 
βουλῇ 
συνάπτον 
ἐπὶ 
τὴν 
ἑσπέριον 
τοῦ 
ἱεροῦ 
στοὰν 
ἀπηρτίζετο. 
κατὰ 
θάτερα 

δὲ 
πρὸς 
δύσιν, 
ἀπὸ 
ταὐτοῦ 

μὲν 
ἀρχόμενον, 
διὰ 
δὲ 
τοῦ 
Βησοῦ 
καλουμένου 
χώρου 
κατατεῖνον 
ἐπὶ 
τὴν 
Ἐσσηνῶν 
πύλην, 
κἄπειτα 

πρὸς 
νότον 
ὑπὲρ 
τὴν 
Σιλωὰν 
ἐπιστρέφον 
πηγήν, 
ἔνθεν 
τε 
πάλιν 
ἐκκλίνον 
πρὸς 
ἀνατολὴν 
ἐπὶ 
τὴν 
Σολομῶνος 
κολυμβήθραν 
καὶ 
διῆκον 
μέχρι 
χώρου 
τινός, 
ὃν 
καλοῦσιν 
Ὀφλάς, 
τῇ 
πρὸς 
 ἀνατολὴν 
στοᾷ 
τοῦ 
ἱεροῦ 
συνῆπτε. 
τὸ 
δὲ 
δεύτερον 
τὴν 
μὲν 
ἀρχὴν 
ἀπὸ 
πύλης 
εἶχεν, 
ἣν 
Γενὰθ 
ἐκάλουν 
τοῦ 
πρώτου 
τείχους 
οὖσαν, 
κυκλούμενον 
δὲ 
τὸ 
προσάρκτιον 
κλίμα 
μόνον 
ἀνῄει 
μέχρι 
τῆς 
Ἀντωνίας. 
τῷ 
τρίτῳ 
δʼ 
ἀρχὴ 
ἦν 
ὁ 
Ἱππικὸς 
πύργος, 
ὅθεν 
μέχρι 
τοῦ 
βορείου 
κλίματος 
κατατεῖνον 
ἐπὶ 
τὸν 
Ψήφινον 
πύργον, 
ἔπειτα 
καθῆκον 
ἀντικρὺ 
τῶν 
Ἑλένης 
μνημείων, 
Ἀδιαβηνὴ 
βασιλὶς 
ἦν 
αὕτη 
Ἰζάτου 
βασιλέως 
θυγάτηρ, 
καὶ 
διὰ 
σπηλαίων 
βασιλικῶν 
μηκυνόμενον 
ἐκάμπτετο 
μὲν 
γωνιαίῳ 
πύργῳ 
κατὰ 
τὸ 
τοῦ 
Γναφέως 
προσαγορευόμενον 
μνῆμα, 
τῷ 
δʼ 
ἀρχαίῳ 
περιβόλῳ 
συνάπτον 
εἰς 
τὴν 
Κεδρῶνα 
καλουμένην 
φάραγγα 
κατέληγεν. 
τοῦτο 
τῇ 
προσκτισθείσῃ 
πόλει 
περιέθηκεν 
Ἀγρίππας, 
ἥπερ 
ἦν 
πᾶσα 
γυμνή· 
πλήθει 
γὰρ 
ὑπερχεομένη 
κατὰ 
μικρὸν 
ἐξεῖρπε 
τῶν 
περιβόλων. 
καὶ 
τοῦ 
ἱεροῦ 
τὰ 
προσάρκτια 
πρὸς 
τῷ 
λόφῳ 
συμπολίζοντες 
ἐπʼ 
οὐκ 
ὀλίγον 
προῆλθον 
καὶ 
τέταρτον 
περιοικηθῆναι 
λόφον, 
ὃς 
καλεῖται 
Βεζεθά, 
κείμενος 
μὲν 
ἀντικρὺ 
τῆς 
Ἀντωνίας, 
ἀποτεμνόμενος 
δὲ 
ὀρύγματι 
βαθεῖ· 
διεταφρεύθη 
γὰρ 
ἐπίτηδες, 
ὡς 
μὴ 
τῷ 
λόφῳ 
συνάπτοντες 
οἱ 
θεμέλιοι 
τῆς 
Ἀντωνίας 
εὐπρόσιτοί 
τε 
εἶεν 
καὶ 
ἧττον 
ὑψηλοί· 
διὸ 
δὴ 
καὶ 
πλεῖστον 
ὕψος 
τοῖς 
πύργοις 
προσεδίδου 
τὸ 
βάθος 
τῆς 
τάφρου. 
ἐκλήθη 
δʼ 
ἐπιχωρίως 
Βεζεθὰ 
τὸ 
νεόκτιστον 
μέρος, 
ὃ 
μεθερμηνευόμενον 
Ἑλλάδι 
γλώσσῃ 
καινὴ 
λέγοιτʼ 
ἂν 
πόλις. 
δεομένων 
οὖν 
τῶν 
ταύτῃ 
σκέπης 
ὁ 
πατὴρ 
τοῦ 
νῦν 
βασιλέως 
καὶ 
ὁμώνυμος 
Ἀγρίππας 
ἄρχεται 
μὲν 
οὗ 
προείπομεν 
τείχους, 
δείσας 
δὲ 
Κλαύδιον 
Καίσαρα, 
μὴ 
τὸ 
μέγεθος 
τῆς 
κατασκευῆς 
ἐπὶ 
νεωτερισμῷ 
πραγμάτων 
ὑπονοήσῃ 
καὶ 
στάσεως, 
παύεται 
θεμελίους 
μόνον 
βαλόμενος. 
καὶ 
γὰρ 
οὐδʼ 
ἂν 
ἦν 
ἁλώσιμος 
ἡ 
πόλις, 
εἰ 
προύκοπτε 
τὸ 
τεῖχος 
ὡς 
ἤρξατο· 
λίθοις 
μὲν 
γὰρ 
εἰκοσαπήχεσι 
τὸ 
μῆκος 
καὶ 
τὸ 
εὖρος 
δεκαπήχεσι 
συνηρμόζετο 
μήθʼ 
ὑπορυγῆναι 
σιδήρῳ 
ῥᾳδίως 
μήθʼ 
ὑπʼ 
ὀργάνοις 
διασεισθῆναι 
δυνάμενον, 
δέκα 
δὲ 
πήχεις 
αὐτῷ 
καὶ 
τὸ 
τεῖχος 
ἐπλατύνετο, 
καὶ 
τὸ 
ὕψος 
πλεῖον 
μὲν 
ἄν, 
ὡς 
εἰκός, 
ἔσχε 
μὴ 
διακωλυθείσης 
τῆς 
τοῦ 
καταρξαμένου 
φιλοτιμίας. 
αὖθις 
δὲ 
καίτοι 
μετὰ 
σπουδῆς 
ἐγειρόμενον 
ὑπὸ 
Ἰουδαίων 
εἰς 
εἴκοσι 
πήχεις 
ἀνέστη, 
καὶ 
διπήχεις 
μὲν 
τὰς 
ἐπάλξεις, 
τριπήχεις 
δὲ 
τοὺς 
προμαχῶνας 
εἶχεν, 
ὡς 
τὸ 
πᾶν 
ὕψος 
εἰς 
εἰκοσιπέντε 
πήχεις 
ἀνατετάσθαι. 
Τοῦ 
δὲ 
τείχους 
ὑπερεῖχον 
οἱ 
πύργοι 
πήχεις 
εἴκοσι 
μὲν 
εἰς 
εὖρος, 
εἴκοσι 
δὲ 
εἰς 
ὕψος, 
τετράγωνοί 
τε 
καὶ 
πλήρεις 
ὥσπερ 
αὐτὸ 
τὸ 
τεῖχος 
ὄντες· 
ἥ 
γε 
μὴν 
ἁρμονία 
καὶ 
τὸ 
κάλλος 
τῶν 
λίθων 
οὐδὲν 
ἀπέδει 
ναοῦ. 
μετὰ 
δὲ 
τὸ 
ναστὸν 
ὕψος 
τῶν 
πύργων, 
ὅπερ 
ἦν 
εἰκοσάπηχυ, 
πολυτελεῖς 
ἦσαν 
οἶκοι, 
καὶ 
καθύπερθεν 
ὑπερῷα, 
δεξαμεναί 
τε 
πρὸς 
τὰς 
τῶν 
ὑετῶν 
ὑποδοχάς, 
ἕλικές 
τε 
καὶ 
πλατεῖαι 
καθʼ 
ἕκαστον 
ἄνοδοι. 
τοιούτους 
μὲν 
οὖν 
πύργους 
τὸ 
τρίτον 
τεῖχος 
εἶχεν 
ἐνενήκοντα, 
τὰ 
μεταπύργια 
δὲ 
τούτων 
ἀνὰ 
πήχεις 
διακοσίους· 
τὸ 
δʼ 
αὖ 
μέσον 
εἰς 
τέσσαρας 
καὶ 
δέκα 
πύργους, 
τὸ 
δʼ 
ἀρχαῖον 
εἰς 
ἑξήκοντα 
μεμέριστο. 
τῆς 
πόλεως 
δʼ 
ὁ 
πᾶς 
κύκλος 
σταδίων 
ἦν 
 τριακοντατριῶν. 
θαυμασίου 
δʼ 
ὄντος 
ὅλου 
τοῦ 
τρίτου 
τείχους 
θαυμασιώτερος 
ἀνεῖχε 
κατὰ 
γωνίαν 
βόρειός 
τε 
καὶ 
πρὸς 
δύσιν 
ὁ 
Ψήφινος 
πύργος, 
καθʼ 
ὃν 
ἐστρατοπεδεύσατο 
Τίτος. 
ἐπὶ 
γὰρ 
ἑβδομήκοντα 
πήχεις 
ὑψηλὸς 
ὢν 
Ἀραβίαν 
τε 
ἀνίσχοντος 
ἡλίου 
παρεῖχεν 
ἀφορᾶν 
καὶ 
μέχρι 
θαλάττης 
τὰ 
τῆς 
Ἑβραίων 
κληρουχίας 
ἔσχατα· 
ὀκτάγωνος 
δὲ 
ἦν. 
τούτου 
δʼ 
ἄντικρυς 
ὁ 
Ἱππικὸς 
καὶ 
παρʼ 
αὐτὸν 
δύο 
κατεσκευάσθησαν 
μὲν 
ὑφʼ 
Ἡρώδου 
βασιλέως 
ἐν 
τῷ 
ἀρχαίῳ 
τείχει, 
μέγεθος 
δὲ 
καὶ 
κάλλος 
ἦσαν 
καὶ 
ὀχυρότητα 
τῶν 
κατὰ 
τὴν 
οἰκουμένην 
διάφοροι· 
πρὸς 
γὰρ 
τῷ 
φύσει 
μεγαλοψύχῳ 
καὶ 
τῇ 
περὶ 
τὴν 
πόλιν 
φιλοτιμίᾳ 
τὴν 
ὑπεροχὴν 
τῶν 
ἔργων 
ὁ 
βασιλεὺς 
πάθεσιν 
οἰκείοις 
ἐχαρίζετο 
καὶ 
τρισὶ 
τοῖς 
ἡδίστοις 
προσώποις, 
ἀφʼ 
ὧν 
ὠνόμασε 
τοὺς 
πύργους, 
ἀδελφῷ 
καὶ 
φίλῳ 
καὶ 
γυναικί, 
τὴν 
μνήμην 
ἀνέθηκε, 
τὴν 
μὲν 
ὡς 
προειρήκαμεν 
κτείνας 
διʼ 
ἔρωτα, 
τοὺς 
δὲ 
ἀποβαλὼν 
ἐν 
πολέμῳ 
γενναίως 
ἀγωνισαμένους. 
ὁ 
μὲν 
οὖν 
Ἱππικὸς 
ἀπὸ 
τοῦ 
φίλου 
προσαγορευθεὶς 
τετράγωνος 
μὲν 
ἦν, 
εὖρος 
δὲ 
καὶ 
μῆκος 
εἰκοσιπέντε 
πηχῶν 
ἕκαστον 
καὶ 
ὕψος 
τριάκοντα, 
οὐδαμοῦ 
διάκενος. 
ὑπὲρ 
δὲ 
τὸ 
πλῆρες 
καὶ 
ταῖς 
πέτραις 
συνηνωμένον 
εἰς 
ἐκδοχὴν 
ὄμβρων 
εἰκοσάπηχυς 
λάκκος 
ἦν 
τὸ 
βάθος, 
ἐπάνω 
δὲ 
τούτου 
δίστεγος 
οἶκος 
ἦν 
εἴκοσι 
καὶ 
πέντε 
πηχῶν 
τὸ 
ὕψος 
εἰς 
ποικίλα 
τέγη 
διῃρημένος, 
ὑπὲρ 
ὃν 
τύρσεις 
μὲν 
διπήχεις 
προμαχῶνες 
δὲ 
περιβέβληντο 
τριπήχεις, 
ὡς 
τὸ 
πᾶν 
ὕψος 
εἰς 
ὀγδοήκοντα 
πήχεις 
συναριθμεῖσθαι. 
ὁ 
δὲ 
δεύτερος 
πύργος, 
ὃν 
ὠνόμασεν 
ἀπὸ 
τἀδελφοῦ 
Φασάηλον, 
τὸ 
μὲν 
πλάτος 
καὶ 
τὸ 
μῆκος 
ἴσον 
εἶχεν, 
τεσσαράκοντα 
 πηχῶν 
ἕκαστον, 
ἐπὶ 
τεσσαράκοντα 
δʼ 
αὐτοῦ 
τὸ 
ναστὸν 
ἦν 
ὕψος. 
ἐπάνω 
δὲ 
αὐτοῦ 
περιῄει 
στοὰ 
δεκάπηχυς 
τὸ 
ὕψος 
θωρακίοις 
τε 
καὶ 
προβόλοις 
σκεπομένη. 
μέσην 
δὲ 
ὑπερῳκοδόμητο 
τὴν 
στοὰν 
πύργος 
ἕτερος 
εἴς 
τε 
οἴκους 
πολυτελεῖς 
καὶ 
δὴ 
καὶ 
βαλανεῖον 
διῃρημένος, 
ὡς 
μηδὲν 
ἐνδέοι 
τῷ 
πύργῳ 
βασίλειον 
δοκεῖν. 
τὰ 
δʼ 
ἄκρα 
τοῖς 
προμαχῶσι 
καὶ 
ταῖς 
τύρσεσιν † 
ἡ 
περιαυτοῦ 
κεκόσμητο. 
πηχῶν 
δʼ 
ἦν 
τὸ 
πᾶν 
ὕψος 
ὡς 
ἐνενήκοντα, 
καὶ 
τὸ 
μὲν 
σχῆμα 
παρεῴκει 
τῷ 
κατὰ 
τὴν 
Φάρον 
ἐκπυρσεύοντι 
τοῖς 
ἐπὶ 
Ἀλεξανδρείας 
πλέουσι, 
τῇ 
περιοχῇ 
δὲ 
πολὺ 
μείζων 
ἦν· 
τηνικαῦτά 
γε 
μὴν 
τυραννεῖον 
ἀπεδείχθη 
τοῦ 
Σίμωνος. 
ὁ 
δὲ 
τρίτος 
πύργος 
ἡ 
Μαριάμμη, 
τοῦτο 
γὰρ 
ἡ 
βασιλὶς 
ἐκαλεῖτο, 
μέχρι 
μὲν 
εἴκοσι 
πηχῶν 
ναστὸς 
ἦν, 
εἴκοσι 
δὲ 
πήχεις 
εἰς 
εὖρος 
διέβαινε 
καὶ 
μῆκος 
ἴσον, 
πολυτελεστέραν 
δὲ 
καὶ 
ποικιλωτέραν 
τῶν 
ἄλλων 
τὴν 
οἴκησιν 
εἶχεν 
ἐπάνω, 
τοῦ 
βασιλέως 
οἰκεῖον 
ὑπολαβόντος 
τὸν 
ἀπὸ 
γυναικὸς 
ὀνομασθέντα 
κεκοσμῆσθαι 
πλέον 
ἢ 
τοὺς 
ἀπʼ 
ἀνδρῶν, 
ὥσπερ 
ἐκείνους 
τοῦ 
τῆς 
γυναικὸς 
ἰσχυροτέρους. 
τούτου 
τὸ 
πᾶν 
ὕψος 
πεντήκοντα 
καὶ 
πέντε 
πηχῶν 
ἦν. 
Τηλικοῦτοι 
δʼ 
ὄντες 
οἱ 
τρεῖς 
τὸ 
μέγεθος 
πολὺ 
μείζονες 
ἐφαίνοντο 
διὰ 
τὸν 
τόπον· 
αὐτό 
τε 
γὰρ 
τὸ 
ἀρχαῖον 
τεῖχος, 
ἐν 
ᾧ 
ἦσαν, 
ἐφʼ 
ὑψηλῷ 
λόφῳ 
δεδόμητο, 
καὶ 
τοῦ 
λόφου 
καθάπερ 
κορυφή 
τις 
ὑψηλοτέρα 
προανεῖχεν 
εἰς 
τριάκοντα 
πήχεις, 
ὑπὲρ 
ἣν 
οἱ 
πύργοι 
κείμενοι 
πολὺ 
δή 
τι 
τοῦ 
μετεώρου 
προσελάμβανον. 
θαυμάσιον 
δὲ 
καὶ 
τῶν 
λίθων 
ἦν 
τὸ 
μέγεθος· 
οὐ 
γὰρ 
ἐξ 
εἰκαίας 
χερμάδος 
οὐδὲ 
φορητῶν 
ἀνθρώποις 
πετρῶν 
συνειστήκεσαν, 
λευκὴ 
δὲ 
μάρμαρος 
 ἐτμήθη· 
καὶ 
τὸ 
μὲν 
μῆκος 
ἑκάστης 
πηχῶν 
ἦν 
εἴκοσι, 
δέκα 
δὲ 
εὖρος 
καὶ 
βάθος 
πέντε, 
συνήνωντο 
δʼ 
ἐπʼ 
ἀλλήλοις 
ὡς 
δοκεῖν 
ἕκαστον 
πύργον 
μίαν 
εἶναι 
πέτραν 
ἀναπεφυκυῖαν, 
ἔπειτα 
δὲ 
περιεξέσθαι 
χερσὶ 
τεχνιτῶν 
εἰς 
σχῆμα 
καὶ 
γωνίας· 
οὕτως 
οὐδαμόθεν 
ἡ 
συνάφεια 
τῆς 
ἁρμονίας 
διεφαίνετο. 
κειμένοις 
δὲ 
πρὸς 
ἄρκτον 
αὐτοῖς 
ἔνδοθεν 
ἡ 
τοῦ 
βασιλέως 
αὐλὴ 
προσέζευκτο, 
παντὸς 
λόγου 
κρείσσων· 
οὔτε 
γὰρ 
πολυτελείας 
οὔτε 
κατασκευῆς 
τινος 
ἔλειπεν 
ὑπερβολήν, 
ἀλλὰ 
τετείχιστο 
μὲν 
ἅπασα 
τριάκοντα 
πήχεις 
τὸ 
ὕψος 
κύκλῳ 
κατʼ 
ἴσον 
διάστημα, 
κεκοσμημένοις 
δὲ 
πύργοις 
διείληπτο 
ἀνδρῶσί 
τε 
μεγίστοις 
καὶ 
εἰς 
ξενῶνας 
ἑκατοντακλίνους· 
ἐν 
οἷς 
ἀδιήγητος 
μὲν 
ἡ 
ποικιλία 
τῶν 
λίθων 
ἦν, 
συνῆκτο 
γὰρ 
πολὺς 
ὁ 
πανταχοῦ 
σπάνιος, 
θαυμασταὶ 
δὲ 
ὀροφαὶ 
μήκει 
τε 
δοκῶν 
καὶ 
λαμπρότητι 
προκοσμημάτων, 
οἴκων 
δὲ 
πλῆθος 
καὶ 
διαφοραὶ 
σχημάτων 
περὶ 
τούτους 
μυρίαι, 
πᾶσίν 
γε 
μὴν 
ἀποσκευαὶ 
πλήρεις, 
καὶ 
τὰ 
πλείω 
τῶν 
ἐν 
ἑκάστοις 
κειμένων 
ἐξ 
ἀργύρου 
τε 
καὶ 
χρυσοῦ. 
περίστοα 
δὲ 
διʼ 
ἀλλήλων 
ἐν 
κύκλῳ 
πολλά, 
καὶ 
στῦλοι 
πρὸς 
ἑκάστῳ 
διάφοροι, 
τά 
γε 
μὴν 
τούτων 
ὕπαιθρα 
πάντα 
χλοερά, 
καὶ 
ποικίλαι 
μὲν 
ὕλαι 
μακροὶ 
δὲ 
διʼ 
αὐτῶν 
περίπατοι 
καὶ 
περὶ 
τούτους 
εὔριποι 
βαθεῖς 
δεξαμεναί 
τε 
πανταχοῦ 
χαλκουργημάτων 
περίπλεοι, 
διʼ 
ὧν 
τὸ 
ὕδωρ 
ἐξεχεῖτο, 
καὶ 
πολλοὶ 
περὶ 
τὰ 
νάματα 
πύργοι 
πελειάδων 
ἡμέρων. 
ἀλλὰ 
γὰρ 
οὔθʼ 
ἑρμηνεῦσαι 
δυνατὸν 
ἀξίως 
τὰ 
βασίλεια, 
καὶ 
φέρει 
βάσανον 
ἡ 
μνήμη 
τὰς 
τοῦ 
λῃστρικοῦ 
πυρὸς 
δαπάνας 
ἀναφέρουσα· 
οὐ 
γὰρ 
ταῦτα 
Ῥωμαῖοι 
κατέφλεξαν, 
ἀλλʼ 
ὑπὸ 
τῶν 
ἔνδον 
ἐπιβούλων, 
ὡς 
προειρήκαμεν, 
ἐν 
ἀρχῇ 
τῆς 
ἀποστάσεως 
ἀπὸ 
μὲν 
τῆς 
Ἀντωνίας 
 ἤρξατο 
τὸ 
πῦρ, 
μετέβη 
δʼ 
ἐπὶ 
τὰ 
βασίλεια 
καὶ 
τῶν 
τριῶν 
πύργων 
τὰς 
στέγας 
ἐπενεμήθη. 
Τὸ 
δʼ 
ἱερὸν 
ἵδρυτο 
μέν, 
ὥσπερ 
ἔφην, 
ἐπὶ 
λόφου 
καρτεροῦ, 
κατʼ 
ἀρχὰς 
δὲ 
μόλις 
ἐξήρκει 
τὸ 
ἀνωτάτω 
χθαμαλὸν 
αὐτοῦ 
τῷ 
τε 
ναῷ 
καὶ 
τῷ 
βωμῷ· 
τὰ 
γὰρ 
πέριξ 
ἀπόκρημνος 
ἦν 
καὶ 
κατάντης. 
τοῦ 
δὲ 
βασιλέως 
Σολομῶνος, 
ὃς 
δὴ 
καὶ 
τὸν 
ναὸν 
ἔκτισεν, 
τὸ 
κατʼ 
ἀνατολὰς 
μέρος 
ἐκτειχίσαντος, 
ἐπετέθη 
μία 
στοὰ 
τῷ 
χώματι· 
καὶ 
κατά 
γε 
τὰ 
λοιπὰ 
μέρη 
γυμνὸς 
ὁ 
ναὸς 
ἦν. 
τοῖς 
δʼ 
ἑξῆς 
αἰῶσιν 
ἀεί 
τι 
τοῦ 
λαοῦ 
προσχωννύντος 
ἀνισούμενος 
ὁ 
λόφος 
ηὐρύνετο. 
διακόψαντες 
δὲ 
καὶ 
τὸ 
προσάρκτιον 
τεῖχος 
τοσοῦτον 
προσελάμβανον 
ὅσον 
ὕστερον 
ἐπεῖχεν 
ὁ 
τοῦ 
παντὸς 
ἱεροῦ 
περίβολος. 
τειχίσαντες 
δʼ 
ἐκ 
ῥίζης 
τριχῆ 
κυκλόθεν 
τὸν 
λόφον 
καὶ 
μεῖζον 
ἐλπίδος 
ἐκπονήσαντες 
ἔργον, 
εἰς 
ὃ 
μακροὶ 
μὲν 
ἐξαναλώθησαν 
αἰῶνες 
αὐτοῖς 
καὶ 
οἱ 
ἱεροὶ 
δὲ 
θησαυροὶ 
πάντες, 
οὓς 
ἀνεπίμπλασαν 
οἱ 
παρὰ 
τῆς 
οἰκουμένης 
δασμοὶ 
πεμπόμενοι 
τῷ 
θεῷ, 
τούς 
τε 
ἄνω 
περιβόλους 
καὶ 
τὸ 
κάτω 
ἱερὸν 
ἀμφεδείμαντο. 
τούτου 
τὸ 
ταπεινότατον 
ἀπὸ 
τριακοσίων 
ἀνετειχίσαντο 
πηχῶν, 
κατὰ 
δέ 
τινας 
τόπους 
καὶ 
πλείονος. 
οὐ 
μέντοι 
πᾶν 
τὸ 
βάθος 
ἐφαίνετο 
τῶν 
θεμελίων· 
ἐπὶ 
πολὺ 
γὰρ 
ἔχωσαν 
τὰς 
φάραγγας 
ἀνισοῦν 
βουλόμενοι 
τοὺς 
στενωποὺς 
τοῦ 
ἄστεος. 
πέτραι 
δὲ 
τεσσαρακονταπήχεις 
τὸ 
μέγεθος 
ἦσαν 
τοῦ 
δομήματος· 
ἥ 
τε 
γὰρ 
δαψίλεια 
τῶν 
χρημάτων 
καὶ 
τοῦ 
λαοῦ 
φιλοτιμία 
λόγου 
μείζονας 
ἐποιεῖτο 
τὰς 
ἐπιβολάς, 
καὶ 
τὸ 
μηδὲ 
ἐλπισθὲν 
ἕξειν 
πέρας 
ἐπιμονῇ 
καὶ 
χρόνοις 
ἦν 
ἀνύσιμον. 
Ἦν 
δὲ 
ἄξια 
τῶν 
τηλικούτων 
θεμελίων 
καὶ 
τὰ 
ὑπὲρ 
αὐτῶν 
ἔργα 
διπλαῖ 
μὲν 
γὰρ 
αἱ 
στοαὶ 
πᾶσαι, 
κίονες 
δʼ 
αὐταῖς 
εἰκοσιπέντε 
πηχῶν 
τὸ 
ὕψος 
ἐφεστήκεσαν 
μονόλιθοι 
λευκοτάτης 
μαρμάρου, 
κεδρίνοις 
δὲ 
φατνώμασιν 
ὠρόφωντο. 
τούτων 
ἡ 
μὲν 
φυσικὴ 
πολυτέλεια 
καὶ 
τὸ 
εὔξεστον 
καὶ 
τὸ 
ἁρμόνιον 
παρεῖχε 
θεωρίαν 
ἀξιόλογον, 
οὐδενὶ 
δὲ 
ἔξωθεν 
οὔτε 
ζωγραφίας 
οὔτε 
γλυφίδος 
ἔργῳ 
προσηγλάιστο. 
καὶ 
πλατεῖαι 
μὲν 
ἦσαν 
ἐπὶ 
τριάκοντα 
πήχεις, 
ὁ 
δὲ 
πᾶς 
κύκλος 
αὐτῶν 
εἰς 
ἓξ 
σταδίους 
συνεμετρεῖτο 
περιλαμβανομένης 
καὶ 
τῆς 
Ἀντωνίας· 
τὸ 
δʼ 
ὕπαιθρον 
ἅπαν 
πεποίκιλτο 
παντοδαπῷ 
λίθῳ 
κατεστρωμένον. 
διὰ 
τούτου 
προϊόντων 
ἐπὶ 
τὸ 
δεύτερον 
ἱερὸν 
δρύφακτος 
περιβέβλητο 
λίθινος, 
τρίπηχυς 
μὲν 
ὕψος, 
πάνυ 
δὲ 
χαριέντως 
διειργασμένος· 
ἐν 
αὐτῷ 
δὲ 
εἱστήκεσαν 
ἐξ 
ἴσου 
διαστήματος 
στῆλαι 
τὸν 
τῆς 
ἁγνείας 
προσημαίνουσαι 
νόμον 
αἱ 
μὲν 
Ἑλληνικοῖς 
αἱ 
δὲ 
Ῥωμαϊκοῖς 
γράμμασιν 
μηδένα 
ἀλλόφυλον 
ἐντὸς 
τοῦ 
ἁγίου 
παριέναι· 
τὸ 
γὰρ 
δεύτερον 
ἱερὸν 
ἅγιον 
ἐκαλεῖτο. 
καὶ 
τεσσαρεσκαίδεκα 
[μὲν] 
βαθμοῖς 
ἦν 
ἀναβατὸν 
ἀπὸ 
τοῦ 
πρώτου, 
τετράγωνον 
δὲ 
ἄνω 
καὶ 
τείχει 
περιπεφραγμένον 
ἰδίῳ. 
τούτου 
τὸ 
μὲν 
ἔξωθεν 
ὕψος 
καίπερ 
τεσσαράκοντα 
πηχῶν 
ὑπάρχον 
ὑπὸ 
τῶν 
βαθμῶν 
ἐκαλύπτετο, 
τὸ 
δὲ 
ἔνδον 
εἴκοσι 
καὶ 
πέντε 
πηχῶν 
ἦν· 
πρὸς 
γὰρ 
ὑψηλοτέρῳ 
δεδομημένου 
τοῦ 
βαθμοῦ 
οὐκέτʼ 
ἦν 
ἅπαν 
εἴσω 
καταφανὲς 
καλυπτόμενον 
ὑπὸ 
 τοῦ 
λόφου. 
μετὰ 
δὲ 
τοὺς 
δεκατέσσαρας 
βαθμοὺς 
τὸ 
μέχρι 
τοῦ 
τείχους 
διάστημα 
πηχῶν 
ἦν 
δέκα, 
πᾶν 
ἰσόπεδον. 
ἔνθεν 
ἄλλοι 
πάλιν 
πεντέβαθμοι 
κλίμακες 
ἀνῆγον 
ἐπὶ 
τὰς 
πύλας, 
αἳ 
ἀπὸ 
μὲν 
ἄρκτου 
καὶ 
μεσημβρίας 
ὀκτώ, 
καθʼ 
ἑκάτερον 
τέσσαρες, 
δύο 
δʼ 
ἦσαν 
ἐξ 
ἀνατολῆς 
κατʼ 
ἀνάγκην· 
διατετειχισμένου 
γὰρ 
κατὰ 
τοῦτο 
τὸ 
κλίμα 
ταῖς 
γυναιξὶν 
ἰδίου 
πρὸς 
θρησκείαν 
χώρου 
ἔδει 
δευτέραν 
εἶναι 
πύλην· 
τέτμητο 
δʼ 
αὕτη 
τῆς 
πρώτης 
ἄντικρυς. 
κἀκ 

τῶν 
ἄλλων 
δὲ 
κλιμάτων 
μία 
μεσημβρινὴ 
πύλη 
καὶ 
μία 
βόρειος, 
διʼ 
ἧς 
εἰς 
τὴν 
γυναικωνῖτιν 
εἰσῆγον· 
κατὰ 
γὰρ 
τὰς 
ἄλλας 
οὐκ 
ἐξῆν 
παρελθεῖν 
γυναιξίν, 
ἀλλʼ 
οὐδὲ 
κατὰ 
τὴν 
σφετέραν 
ὑπερβῆναι 
τὸ 
διατείχισμα. 
ἀνεῖτό 
γε 
μὴν 
ταῖς 
τʼ 
ἐπιχωρίοις 
καὶ 
ταῖς 
ἔξωθεν 
ὁμοφύλοις 
ἐν 
ἴσῳ 
πρὸς 
θρησκείαν 
ὁ 
χῶρος. 
τὸ 
δὲ 
πρὸς 
δύσιν 
μέρος 
οὐκ 
εἶχε 
πύλην, 
ἀλλὰ 
διηνεκὲς 
ἐδεδόμητο 
ταύτῃ 
τὸ 
τεῖχος. 
αἱ 
στοαὶ 
δὲ 
μεταξὺ 
τῶν 
πυλῶν 
ἀπὸ 
τοῦ 
τείχους 
ἔνδον 
ἐστραμμέναι 
πρὸ 
τῶν 
γαζοφυλακίων 
σφόδρα 
μὲν 
καλοῖς 
καὶ 
μεγάλοις 
ἀνείχοντο 
κίοσιν, 
ἦσαν 
δʼ 
ἁπλαῖ, 
καὶ 
πλὴν 
τοῦ 
μεγέθους 
τῶν 
κάτω 
κατʼ 
οὐδὲν 
ἀπελείποντο. 
Τῶν 
δὲ 
πυλῶν 
αἱ 
μὲν 
ἐννέα 
χρυσῷ 
καὶ 
ἀργύρῳ 
κεκαλυμμέναι 
πανταχόθεν 
ἦσαν 
ὁμοίως 
τε 
αἵ 
τε 
παραστάδες 
καὶ 
τὰ 
ὑπέρθυρα, 
μία 
δʼ 
ἡ 
ἔξωθεν 
τοῦ 
νεὼ 
Κορινθίου 
χαλκοῦ 
πολὺ 
τῇ 
τιμῇ 
 τὰς 
καταργύρους 
καὶ 
περιχρύσους 
ὑπεράγουσα. 
καὶ 
δύο 
μὲν 
ἑκάστου 
πυλῶνος 
θύραι, 
τριάκοντα 
δὲ 
πηχῶν 
τὸ 
ὕψος 
ἑκάστης 
καὶ 
τὸ 
πλάτος 
ἦν 
πεντεκαίδεκα. 
μετὰ 
μέντοι 
τὰς 
εἰσόδους 
ἐνδοτέρω 
πλατυνόμενοι 
παρʼ 
ἑκάτερον 
τριακονταπήχεις 
ἐξέδρας 
εἶχον 
εὖρός 
τε 
καὶ 
μῆκος 
πυργοειδεῖς, 
ὑψηλὰς 
δʼ 
ὑπὲρ 
τεσσαράκοντα 
πήχεις· 
δύο 
δʼ 
ἀνεῖχον 
ἑκάστην 
κίονες 
δώδεκα 
πηχῶν 
τὴν 
περιοχὴν 
ἔχοντες. 
καὶ 
τῶν 
μὲν 
ἄλλων 
ἴσον 
ἦν 
τὸ 
μέγεθος, 
ἡ 
δʼ 
ὑπὲρ 
τὴν 
Κορινθίαν 
ἀπὸ 
τῆς 
γυναικωνίτιδος 
ἐξ 
ἀνατολῆς 
ἀνοιγομένη 
τῆς 
τοῦ 
ναοῦ 
πύλης 
ἀντικρὺ 
πολὺ 
μείζων· 
πεντήκοντα 
γὰρ 
πηχῶν 
οὖσα 
τὴν 
ἀνάστασιν 
τεσσαρακονταπήχεις 
τὰς 
θύρας 
εἶχε 
καὶ 
τὸν 
κόσμον 
πολυτελέστερον 
ἐπὶ 
δαψιλὲς 
πάχος 
ἀργύρου 
τε 
καὶ 
χρυσοῦ. 
τοῦτον 
δὲ 
ταῖς 
ἐννέα 
πύλαις 
ἐπέχεεν 
ὁ 
Τιβερίου 
πατὴρ 
Ἀλέξανδρος. 
βαθμοὶ 
δὲ 
δεκαπέντε 
πρὸς 
τὴν 
μείζονα 
πύλην 
ἀπὸ 
τοῦ 
τῶν 
γυναικῶν 
διατειχίσματος 
ἀνῆγον· 
τῶν 
γὰρ 
κατὰ 
τὰς 
ἄλλας 
πέντε 
βαθμῶν 
ἦσαν 
βραχύτεροι. 
Αὐτὸς 
δὲ 
ὁ 
ναὸς 
κατὰ 
μέσον 
κείμενος, 
τὸ 
ἅγιον 
ἱερόν, 
δώδεκα 
βαθμοῖς 
ἦν 
ἀναβατός, 
καὶ 
τὸ 
μὲν 
κατὰ 
πρόσωπον 
ὕψος 
τε 
καὶ 
εὖρος 
ἴσον 
ἀνὰ 
πήχεις 
ἑκατόν, 
κατόπιν 
δὲ 
τεσσαράκοντα 
πήχεσι 
στενότερος· 
ἔμπροσθεν 
γὰρ 
ὥσπερ 
ὦμοι 
παρʼ 
ἑκάτερον 
εἰκοσαπήχεις 
διέβαινον. 
ἡ 
πρώτη 
δʼ 
αὐτοῦ 
πύλη 
πηχῶν 
ἑβδομήκοντα 
τὸ 
ὕψος 
οὖσα 
καὶ 
εὖρος 
εἴκοσι 
καὶ 
πέντε, 
θύρας 
οὐκ 
εἶχε· 
τοῦ 
γὰρ 
οὐρανοῦ 
τὸ 
ἀφανὲς 
καὶ 
ἀδιάκλειστον 
ἐνέφαινε· 
κεχρύσωτο 
δὲ 
τὰ 
μέτωπα 
 πάντα, 
καὶ 
διʼ 
αὐτῆς 
ὅ 
τε 
πρῶτος 
οἶκος 
ἔξωθεν 
πᾶς 
κατεφαίνετο 
μέγιστος 
ὤν, 
καὶ 
τὰ 
περὶ 
τὴν 
εἴσω 
πύλην 
πάντα 
λαμπόμενα 
χρυσῷ 
τοῖς 
ὁρῶσιν 
ὑπέπιπτεν. 
τοῦ 
δὲ 
ναοῦ 
ὄντος 
εἴσω 
διστέγου 
μόνος 
ὁ 
πρῶτος 
οἶκος 
προύκειτο 
καὶ 
διηνεκὲς 
εἰς 
τὸ 
ὕψος, 
ἀνατεινόμενος 
μὲν 
ἐπʼ 
ἐνενήκοντα 
πήχεις, 
μηκυνόμενος 
δὲ 
ἐπὶ 
πεντήκοντα 
καὶ 
διαβαίνων 
ἐπʼ 
εἴκοσιν. 
ἡ 
δὲ 
διὰ 
τοῦ 
οἴκου 
πύλη 
κεχρύσωτο 
μέν, 
ὡς 
ἔφην, 
πᾶσα 
καὶ 
ὅλος 
ὁ 
περὶ 
αὐτὴν 
τοῖχος, 
εἶχε 
δὲ 
καὶ 
τὰς 
χρυσᾶς 
ὑπὲρ 
αὐτῆς 
ἀμπέλους, 
ἀφʼ 
ὧν 
βότρυες 
ἀνδρομήκεις 
κατεκρέμαντο. 
ὄντος 
δὲ 
ἤδη 
τοῦ 
ναοῦ 
διστέγου, 
ταπεινοτέρα 
τῆς 
ἔξωθεν 
ὄψεως 
ἡ 
ἔνδον 
ἦν 
καὶ 
θύρας 
εἶχε 
χρυσᾶς 
πεντηκονταπέντε 
πήχεων 
τὸ 
ὕψος 
εὖρος 
δʼ 
ἑκκαίδεκα. 
πρὸ 
δὲ 
τούτων 
ἰσόμηκες 
καταπέτασμα 
πέπλος 
ἦν 
Βαβυλώνιος 
ποικιλτὸς 
ἐξ 
ὑακίνθου 
καὶ 
βύσσου 
κόκκου 
τε 
καὶ 
πορφύρας, 
θαυμαστῶς 
μὲν 
εἰργασμένος, 
οὐκ 
ἀθεώρητον 
δὲ 
τῆς 
ὕλης 
τὴν 
κρᾶσιν 
ἔχων, 
ἀλλʼ 
ὥσπερ 
εἰκόνα 
τῶν 
ὅλων· 
ἐδόκει 
γὰρ 
αἰνίττεσθαι 
τῇ 
κόκκῳ 
μὲν 
τὸ 
πῦρ, 
τῇ 
βύσσῳ 
δὲ 
τὴν 
γῆν, 
τῇ 
δʼ 
ὑακίνθῳ 
τὸν 
ἀέρα, 
καὶ 
τῇ 
πορφύρᾳ 
τὴν 
θάλασσαν, 
τῶν 
μὲν 
ἐκ 
τῆς 
χροίας 
ὁμοιουμένων, 
τῆς 
δὲ 
βύσσου 
καὶ 
τῆς 
πορφύρας 
διὰ 
τὴν 
γένεσιν, 
ἐπειδὴ 
τὴν 
μὲν 
ἀναδίδωσιν 
ἡ 
γῆ, 
τὴν 
δʼ 
ἡ 
θάλασσα. 
κατεγέγραπτο 
δʼ 
ὁ 
πέπλος 
ἅπασαν 
τὴν 
οὐράνιον 
θεωρίαν 
πλὴν 
ζῳδίων. 
Παριόντας 
δʼ 
εἴσω 
τὸ 
ἐπίπεδον 
τοῦ 
ναοῦ 
μέρος 
ἐξεδέχετο. 
τούτου 
τοίνυν 
τὸ 
μὲν 
ὕψος 
ἑξήκοντα 
πηχῶν 
καὶ 
τὸ 
μῆκος 
ἴσον, 
εἴκοσι 
δὲ 
πηχῶν 
τὸ 
πλάτος 
ἦν. 
τὸ 
δʼ 
ἑξηκοντάπηχυ 
πάλιν 
διῄρητο, 
καὶ 
τὸ 
μὲν 
πρῶτον 
μέρος 
ἀποτετμημένον 
ἐπὶ 
τεσσαράκοντα 
πήχεις 
εἶχεν 
ἐν 
αὑτῷ 
τρία 
θαυμασιώτατα 
καὶ 
περιβόητα 
πᾶσιν 
ἀνθρώποις 
ἔργα, 
λυχνίαν 
τράπεζαν 
θυμιατήριον. 
ἐνέφαινον 
δʼ 
οἱ 
μὲν 
ἑπτὰ 
λύχνοι 
τοὺς 
πλανήτας· 
τοσοῦτοι 
γὰρ 
ἀπʼ 
αὐτῆς 
διῄρηντο 
τῆς 
λυχνίας· 
οἱ 
δὲ 
ἐπὶ 
τῆς 
τραπέζης 
ἄρτοι 
δώδεκα 
τὸν 
ζῳδιακὸν 
κύκλον 
καὶ 
τὸν 
ἐνιαυτόν. 
τὸ 
θυμιατήριον 
δὲ 
διὰ 
τῶν 
τρισκαίδεκα 
θυμιαμάτων, 
οἷς 
ἐκ 
θαλάσσης 
ἀνεπίμπλατο 
καὶ 
τῆς 
τε 
ἀοικήτου 
καὶ 
οἰκουμένης, 
ἐσήμαινεν 
ὅτι 
τοῦ 
θεοῦ 
πάντα 
καὶ 
τῷ 
θεῷ. 
τὸ 
δʼ 
ἐνδοτάτω 
μέρος 
εἴκοσι 
μὲν 
πηχῶν 
ἦν· 
διείργετο 
δὲ 
ὁμοίως 
καταπετάσματι 
πρὸς 
τὸ 
ἔξωθεν. 
ἔκειτο 
δὲ 
οὐδὲν 
ὅλως 
ἐν 
αὐτῷ, 
ἄβατον 
δὲ 
καὶ 
ἄχραντον 
καὶ 
ἀθέατον 
ἦν 
πᾶσιν, 
ἁγίου 
δὲ 
ἅγιον 
ἐκαλεῖτο. 
περὶ 
δὲ 
τὰ 
πλευρὰ 
τοῦ 
κάτω 
ναοῦ 
διʼ 
ἀλλήλων 
ἦσαν 
οἶκοι 
τρίστεγοι 
πολλοί, 
καὶ 
παρʼ 
ἑκάτερον 
εἰς 
αὐτοὺς 
ἀπὸ 
τῆς 
πύλης 
εἴσοδοι. 
τὸ 
δʼ 
ὑπερῷον 
μέρος 
τούτους 
μὲν 
οὐκέτι 
εἶχεν 
τοὺς 
οἴκους 
παρόσον 
ἦν 
καὶ 
στενότερον, 
ὑψηλὸν 
δʼ 
ἐπὶ 
τεσσαράκοντα 
πήχεις 
καὶ 
λιτότερον 
τοῦ 
κάτω· 
συνάγεται 
γὰρ 
οὕτως 
πρὸς 
ἑξήκοντα 
τοῖς 
τοῦ 
ἐπιπέδου 
πηχῶν 
ἑκατὸν 
τὸ 
πᾶν 
ὕψος. 
Τὸ 
δʼ 
ἔξωθεν 
αὐτοῦ 
πρόσωπον 
οὐδὲν 
οὔτʼ 
εἰς 
ψυχῆς 
οὔτʼ 
εἰς 
ὀμμάτων 
ἔκπληξιν 
ἀπέλειπεν· 
πλαξὶ 
γὰρ 
χρυσοῦ 
στιβαραῖς 
κεκαλυμμένος 
πάντοθεν 
ὑπὸ 
τὰς 
πρώτας 
ἀνατολὰς 
πυρωδεστάτην 
ἀπέπαλλεν 
αὐγὴν 
καὶ 
τῶν 
βιαζομένων 
ἰδεῖν 
τὰς 
ὄψεις 
ὥσπερ 
ἡλιακαῖς 
ἀκτῖσιν 
ἀπέστρεφεν. 
τοῖς 
γε 
μὴν 
ἀφικνουμένοις 
ξένοις 
πόρρωθεν 
ὅμοιος 
ὄρει 
χιόνος 
πλήρει 
κατεφαίνετο· 
καὶ 
γὰρ 
καθὰ 
μὴ 
κεχρύσωτο 
λευκότατος 
ἦν. 
κατὰ 
κορυφὴν 
δὲ 
χρυσέους 
ὀβελοὺς 
ἀνεῖχεν 
τεθηγμένους, 
ὡς 
μή 
τινι 
προσκαθεζομένῳ 
μολύνοιτο 
τῶν 
ὀρνέων. 
τῶν 
δʼ 
ἐν 
αὐτῷ 
λίθων 
ἔνιοι 
μῆκος 
πέντε 
καὶ 
τεσσαράκοντα 
πηχῶν 
 ἦσαν, 
ὕψος 
πέντε, 
εὖρος 
δʼ 
ἕξ. 
πρὸ 
αὐτοῦ 
δʼ 
ὁ 
βωμὸς 
πεντεκαίδεκα 
μὲν 
ὕψος 
ἦν 
πήχεων, 
εὖρος 
δὲ 
καὶ 
μῆκος 
ἐκτείνων 
ἴσον 
ἀνὰ 
πεντήκοντα 
πήχεις 
τετράγωνος 
ἵδρυτο, 
κερατοειδεῖς 
προανέχων 
γωνίας, 
καὶ 
ἀπὸ 
μεσημβρίας 
ἐπʼ 
αὐτὸν 
ἄνοδος 
ἠρέμα 
προσάντης 
ὑπτίαστο. 
κατεσκευάσθη 
δὲ 
ἄνευ 
σιδήρου, 
καὶ 
οὐδέποτʼ 
ἔψαυεν 
αὐτοῦ 
σίδηρος. 
περιέστεφε 
δὲ 
τόν 
τε 
ναὸν 
καὶ 
τὸν 
βωμὸν 
εὔλιθόν 
τι 
καὶ 
χαρίεν 
γείσιον 
ὅσον 
πηχυαῖον 
ὕψος, 
ὃ 
διεῖργεν 
ἐξωτέρω 
τὸν 
δῆμον 
ἀπὸ 
τῶν 
ἱερέων. 
γονορροίοις 
μὲν 
δὴ 
καὶ 
λεπροῖς 
ἡ 
πόλις 
ὅλη, 
τὸ 
δʼ 
ἱερὸν 
γυναικῶν 
ἐμμήνοις 
ἀπεκέκλειστο, 
παρελθεῖν 
δὲ 
ταύταις 
οὐδὲ 
καθαραῖς 
ἐξῆν 
ὃν 
προείπαμεν 
ὅρον. 
ἀνδρῶν 
δʼ 
οἱ 
μὴ 
καθάπαν 
ἡγνευκότες 
εἴργοντο 
τῆς 
ἔνδον 
αὐλῆς, 
καὶ 
τῶν 
ἱερέων 
πάλιν 
οἱ 
[μὴ] 
καθαρεύοντες 
εἴργοντο. 
Τῶν 
δʼ 
ἀπὸ 
γένους 
ἱερέων 
ὅσοι 
διὰ 
πήρωσιν 
οὐκ 
ἐλειτούργουν 
παρῆσάν 
τε 
ἅμα 
τοῖς 
ὁλοκλήροις 
ἐνδοτέρω 
τοῦ 
γεισίου 
καὶ 
τὰς 
ἀπὸ 
τοῦ 
γένους 
ἐλάμβανον 
μερίδας, 
ταῖς 
γε 
μὴν 
ἐσθῆσιν 
ἰδιωτικαῖς 
ἐχρῶντο· 
τὴν 
γὰρ 
ἱερὰν 
ὁ 
λειτουργῶν 
ἠμφιέννυτο 
μόνος. 
ἐπὶ 
δὲ 
τὸ 
θυσιαστήριον 
καὶ 
τὸν 
ναὸν 
ἀνέβαινον 
οἱ 
τῶν 
ἱερέων 
ἄμωμοι, 
βύσσον 
μὲν 
ἀμπεχόμενοι, 
μάλιστα 
δὲ 
ἀπὸ 
ἀκράτου 
νήφοντες 
δέει 
τῆς 
θρησκείας, 
ὡς 
μή 
τι 
παραβαῖεν 
ἐν 
τῇ 
λειτουργίᾳ. 
ὁ 
δὲ 
ἀρχιερεὺς 
ἀνῄει 
μὲν 
σὺν 
αὐτοῖς, 
ἀλλʼ 
οὐκ 
ἀεί, 
ταῖς 
δʼ 
ἑβδομάσι 
καὶ 
νουμηνίαις 
καὶ 
εἴ 
τις 
ἑορτὴ 
πάτριος 
ἢ 
πανήγυρις 
ἦν 
πάνδημος 
ἀγομένη 
διʼ 
ἔτους. 
ἐλειτούργει 
δὲ 
τοὺς 
μηροὺς 
μέχρις 
αἰδοίου 
διαζώματι 
καλύπτων 
λινοῦν 
τε 
ὑποδύτην 
ἔνδοθεν 
λαμβάνων 
καὶ 
ποδήρη 
καθύπερθεν 
ὑακίνθινον, 
ἔνδυμα 
στρογγύλον 
θυσανωτόν· 
τῶν 
δὲ 
θυσάνων 
ἀπήρτηντο 
κώδωνες 
χρύσεοι 
καὶ 
ῥοαὶ 
παράλληλοι, 
βροντῆς 
μὲν 
οἱ 
κώδωνες, 
ἀστραπῆς 
δʼ 
αἱ 
ῥοαὶ 
σημεῖον. 
ἡ 
δὲ 
τὸ 
ἔνδυμα 
τῷ 
στέρνῳ 
προσηλοῦσα 
ταινία 
πέντε 
διηνθισμένη 
ζώναις 
πεποίκιλτο, 
χρυσοῦ 
τε 
καὶ 
πορφύρας 
καὶ 
κόκκου 
πρὸς 
δὲ 
βύσσου 
καὶ 
ὑακίνθου, 
διʼ 
ὧν 
ἔφαμεν 
καὶ 
τὰ 
τοῦ 
ναοῦ 
καταπετάσματα 
συνυφάνθαι. 
τούτοις 
δὲ 
καὶ 
ἐπωμίδα 
κεκραμένην 
εἶχεν, 
ἐν 
ᾗ 
πλείων 
χρυσὸς 
ἦν. 
σχῆμα 
μὲν 
οὖν 
ἐνδυτοῦ 
θώρακος 
εἶχεν, 
δύο 
δʼ 
αὐτὴν 
ἐνεπόρπων 
ἀσπιδίσκαι 
χρυσαῖ, 
κατεκέκλειντο 
δʼ 
ἐν 
ταύταις 
κάλλιστοί 
τε 
καὶ 
μέγιστοι 
σαρδόνυχες, 
τοὺς 
ἐπωνύμους 
τῶν 
τοῦ 
ἔθνους 
φυλῶν 
ἐπιγεγραμμέναι. 
κατὰ 
δὲ 
θάτερον 

ἄλλοι 
προσήρτηντο 
λίθοι 
δώδεκα, 
κατὰ 
τρεῖς 
εἰς 
τέσσαρα 
μέρη 
διῃρημένοι, 
σάρδιον 
τόπαζος 
σμάραγδος, 
ἄνθραξ 
ἴασπις 
σάπφειρος, 
ἀχάτης 
ἀμέθυστος 
λιγύριον, 
ὄνυξ 
βήρυλλος 
χρυσόλιθος, 
ὧν 
ἐφʼ 
ἑκάστου 
πάλιν 
εἷς 
τῶν 
ἐπωνύμων 
ἐγέγραπτο. 
τὴν 
δὲ 
κεφαλὴν 
βυσσίνη 
μὲν 
ἔσκεπεν 
τιάρα, 
κατέστεπτο 
δʼ 
ὑακίνθῳ, 
περὶ 
ἣν 
χρυσοῦς 
ἄλλος 
ἦν 
στέφανος 
ἔκτυπα 
φέρων 
τὰ 
ἱερὰ 
γράμματα· 
ταῦτα 
δʼ 
ἐστὶ 
φωνήεντα 
τέσσαρα. 
ταύτην 
μὲν 
οὖν 
τὴν 
ἐσθῆτα 
οὐκ 
ἐφόρει 
χρόνιον, 
λιτοτέραν 
δʼ 
ἀνελάμβανεν, 
 ὁπότε 
δʼ 
εἰσίοι 
εἰς 
τὸ 
ἄδυτον· 
εἰσῄει 
δʼ 
ἅπαξ 
κατʼ 
ἐνιαυτὸν 
μόνος 
ἐν 
ᾗ 
νηστεύειν 
ἔθος 
ἡμέρᾳ 
πάντας 
τῷ 
θεῷ. 
καὶ 
τὰ 
μὲν 
περὶ 
τῆς 
πόλεως 
καὶ 
τοῦ 
ναοῦ 
τῶν 
τε 
περὶ 
τοῦτον 
ἐθῶν 
καὶ 
νόμων 
αὖθις 
ἀκριβέστερον 
ἐροῦμεν· 
οὐ 
γὰρ 
ὀλίγος 
περὶ 
αὐτῶν 
καταλείπεται 
λόγος. 
Ἡ 
δʼ 
Ἀντωνία 
κατὰ 
γωνίαν 
μὲν 
δύο 
στοῶν 
ἔκειτο 
τοῦ 
πρώτου 
ἱεροῦ, 
τῆς 
τε 
πρὸς 
ἑσπέραν 
καὶ 
τῆς 
πρὸς 
ἄρκτον, 
δεδόμητο 
δὲ 
ὑπὲρ 
πέτρας 
πεντηκονταπήχους 
μὲν 
ὕψος, 
περικρήμνου 
δὲ 
πάσης· 
ἔργον 
δʼ 
ἦν 
Ἡρώδου 
τοῦ 
βασιλέως, 
ἐν 
ᾧ 
μάλιστα 
τὸ 
φύσει 
μεγαλόνουν 
ἐπεδείξατο. 
πρῶτον 
μὲν 
γὰρ 
ἐκ 
ῥίζης 
ἡ 
πέτρα 
πλαξὶ 
κεκάλυπτο 
λείαις 
λίθων, 
εἴς 
τε 
κάλλος 
καὶ 
ὡς 
ἀπολισθάνοι 
πᾶς 
ὁ 
προσβαίνειν 
ἢ 
κατιέναι 
πειρώμενος. 
ἔπειτα 
πρὸ 
τῆς 
τοῦ 
πύργου 
δομήσεως 
τριῶν 
πηχῶν 
τεῖχος 
ἦν, 
ἐνδοτέρω 
δὲ 
τούτου 
τὸ 
πᾶν 
ἀνάστημα 
τῆς 
Ἀντωνίας 
ἐπὶ 
τεσσαράκοντα 
πήχεις 
ἠγείρετο. 
τὸ 
δʼ 
ἔνδον 
βασιλείων 
εἶχε 
χώραν 
καὶ 
διάθεσιν· 
μεμέριστο 
γὰρ 
εἰς 
πᾶσαν 
οἴκων 
ἰδέαν 
τε 
καὶ 
χρῆσιν 
περίστοά 
τε 
καὶ 
βαλανεῖα 
καὶ 
στρατοπέδων 
αὐλαῖς 
πλατείαις, 
ὡς 
τῷ 
μὲν 
πάντʼ 
ἔχειν 
τὰ 
χρειώδη 
πόλις 
εἶναι 
δοκεῖν, 
τῇ 
πολυτελείᾳ 
δὲ 
βασίλειον. 
πυργοειδὴς 
δὲ 
οὖσα 
τὸ 
πᾶν 
σχῆμα 
κατὰ 
γωνίαν 
τέσσαρσιν 
ἑτέροις 
διείληπτο 
πύργοις, 
ὧν 
οἱ 
μὲν 
ἄλλοι 
πεντήκοντα 
τὸ 
ὕψος, 
ὁ 
δʼ 
ἐπὶ 
τῇ 
μεσημβρινῇ 
καὶ 
κατὰ 
ἀνατολὴν 
γωνίᾳ 
κείμενος 
ἑβδομήκοντα 
πηχῶν 
ἦν, 
ὡς 
καθορᾶν 
ὅλον 
ἀπʼ 
αὐτοῦ 
τὸ 
ἱερόν. 
καθὰ 
δὲ 
συνῆπτε 
ταῖς 
τοῦ 
ἱεροῦ 
στοαῖς 
εἰς 
ἀμφοτέρας 
εἶχε 
καταβάσεις, 
διʼ 
ὧν 
κατῄεσαν 
οἱ 
φρουροί· 
καθῆστο 
γὰρ 
[ἀεὶ] 
 ἐπʼ 
αὐτῆς 
τάγμα 
Ῥωμαίων, 
καὶ 
διιστάμενοι 
περὶ 
τὰς 
στοὰς 
μετὰ 
τῶν 
ὅπλων 
ἐν 
ταῖς 
ἑορταῖς 
τὸν 
δῆμον, 
ὡς 
μή 
τι 
νεωτερισθείη, 
παρεφύλαττον· 
φρούριον 
γὰρ 
ἐπέκειτο 
τῇ 
πόλει 
μὲν 
τὸ 
ἱερόν, 
τῷ 
ἱερῷ 
δʼ 
ἡ 
Ἀντωνία, 
κατὰ 
δὲ 
ταύτην 
οἱ 
τῶν 
τριῶν 
φύλακες 
ἦσαν· 
καὶ 
τῆς 
ἄνω 
δὲ 
πόλεως 
ἴδιον 
φρούριον 
ἦν 
τὰ 
Ἡρώδου 
βασίλεια. 
ἡ 
Βεζαθὰ 
δὲ 
λόφος 
διῄρητο 
μέν, 
ὡς 
ἔφην, 
ἀπὸ 
τῆς 
Ἀντωνίας, 
πάντων 
δʼ 
ὑψηλότατος 
ὢν 
μέρει 
τῆς 
καινῆς 
πόλεως 
προσῴκιστο. 
καὶ 
μόνος 
τὸ 
ἱερὸν 
κατʼ 
ἄρκτον 
ἐπεσκότει. 
περὶ 
μὲν 
δὴ 
τῆς 
πόλεως 
καὶ 
τῶν 
τειχῶν 
αὖθις 
εἰπεῖν 
ἀκριβέστερον 
ἕκαστα 
προτεθειμένοις 
ἐπὶ 
τοῦ 
παρόντος 
ἀπόχρη. 
Τὸ 
μάχιμον 
δʼ 
ἐν 
αὐτῇ 
καὶ 
στασιάζον 
πλῆθος 
περὶ 
Σίμωνα 
μὲν 
ἦσαν 
μύριοι 
δίχα 
τῶν 
Ἰδουμαίων, 
πεντήκοντα 
δʼ 
ἡγεμόνες 
τῶν 
μυρίων, 
ἐφʼ 
οἷς 
οὗτος 
κύριος 
τῶν 
ὅλων. 
Ἰδουμαῖοι 
δʼ 
αὐτῷ 
συντελοῦντες 
εἰς 
πεντακισχιλίους 
ἄρχοντας 
εἶχον 
δέκα· 
τούτων 
προύχειν 
ἐδόκουν 
ὅ 
τε 
τοῦ 
Σωσᾶ 
Ἰάκωβος 
καὶ 
Σίμων 
υἱὸς 
Καθλᾶ. 
Ἰωάννης 
δὲ 
τὸ 
ἱερὸν 
κατειληφὼς 
ἑξακισχιλίους 
ὁπλίτας 
εἶχεν 
ὑφʼ 
ἡγεμόνας 
εἴκοσι. 
προσεγένοντο 
δὲ 
αὐτῷ 
τότε 
καὶ 
οἱ 
ζηλωταὶ 
παυσάμενοι 
τοῦ 
διαφέρεσθαι, 
δισχίλιοι 
μὲν 
ὄντες 
καὶ 
τετρακόσιοι, 
χρώμενοι 
δʼ 
ἄρχοντι 
τῷ 
καὶ 
πρότερον 
Ἐλεαζάρῳ 
καὶ 
Σίμωνι 
τῷ 
τοῦ 
Ἀρινοῦ. 
πολεμούντων 
δὲ 
τούτων, 
ὡς 
ἔφαμεν, 
ἆθλον 
ὁ 
δῆμος 
ἦν 
ἑκατέρων, 
καὶ 
τὸ 
μὴ 
συναδικοῦν 
τοῦ 
λαοῦ 
μέρος 
ὑπʼ 
ἀμφοῖν 
διηρπάζετο. 
κατεῖχεν 
δʼ 
ὁ 
μὲν 
Σίμων 
τήν 
τε 
ἄνω 
πόλιν 
καὶ 
τὸ 
μέγα 
τεῖχος 
ἄχρι 
τοῦ 
Κεδρῶνος 
τοῦ 
τε 
ἀρχαίου 
τείχους 
ὅσον 
ἀπὸ 
τῆς 
Σιλωᾶς 
ἀνακάμπτον 
εἰς 
ἀνατολὴν 
μέχρι 
τῆς 
Μονοβάζου 
κατέβαινεν 
αὐλῆς· 
βασιλεὺς 
δʼ 
οὗτος 
ἦν 
τῶν 
ὑπὲρ 
Εὐφράτην 
Ἀδιαβηνῶν· 
κατεῖχε 
δὲ 
καὶ 
τὴν 
πηγὴν 
καὶ 
τῆς 
Ἄκρας, 
αὕτη 
δʼ 
ἦν 
ἡ 
κάτω 
πόλις, 
τὰ 
μέχρι 
τῶν 
Ἑλένης 
βασιλείων 
τῆς 
τοῦ 
Μονοβάζου 
μητρός, 
ὁ 
δʼ 
Ἰωάννης 
τό 
θʼ 
ἱερὸν 
καὶ 
τὰ 
πέριξ 
ἐπʼ 
οὐκ 
ὀλίγον 
τόν 
τε 
Ὀφλᾶν 
καὶ 
τὴν 
Κεδρῶνα 
καλουμένην 
φάραγγα. 
τὸ 
μεταξὺ 
δὲ 
τούτων 
ἐμπρήσαντες 
τῷ 
πρὸς 
ἀλλήλους 
πολέμῳ 
χώραν 
ἀνεῖσαν· 
οὐδὲ 
γὰρ 
πρὸς 
τοῖς 
τείχεσιν 
ἐστρατοπεδευμένων 
Ῥωμαίων 
ἔνδον 
ἡ 
στάσις 
ἠρέμει, 
βραχὺ 
δὲ 
πρὸς 
τὴν 
πρώτην 
ὑπονήψαντες 
ἐκδρομὴν 
ἀνενόσουν 
καὶ 
κατὰ 
σφᾶς 
πάλιν 
διαστάντες 
ἐμάχοντο, 
τὰ 
κατʼ 
εὐχήν 
τε 
πάντα 
τοῖς 
πολιορκοῦσιν 
ἔπραττον. 
οὔτε 
γοῦν 
αὐτοί 
τι 
χεῖρον 
ὑπὸ 
Ῥωμαίων 
ἔπαθον 
ὧν 
ἀλλήλους 
ἔδρασαν, 
οὔτε 
μετὰ 
τούτους 
ἡ 
πόλις 
ἐπειράθη 
καινοτέρου 
πάθους, 
ἀλλʼ 
ἡ 
μὲν 
χαλεπώτερόν 
τι 
πρὸ 
τοῦ 
πεσεῖν 
ἠτύχησεν, 
οἱ 
δʼ 
ἑλόντες 
αὐτὴν 
κατώρθωσάν 
τι 
μεῖζον. 
φημὶ 
γὰρ 
ὡς 
τὴν 
μὲν 
πόλιν 
ἡ 
στάσις, 
Ῥωμαῖοι 
δʼ 
εἷλον 
τὴν 
στάσιν, 
ἥπερ 
ἦν 
πολὺ 
τῶν 
τειχῶν 
ὀχυρωτέρα· 
καὶ 
τὸ 
μὲν 
σκυθρωπὸν 
τοῖς 
οἰκείοις, 
τὸ 
δίκαιον 
δʼ 
ἄν 
τις 
εὐλόγως 
Ῥωμαίοις 
προσγράφοι. 
νοείτω 
δὲ 
ὅπῃ 
τοῖς 
πράγμασιν 
ἕκαστος 
ἄγεται. 
Τῶν 
γε 
μὴν 
ἔνδον 
οὕτως 
διακειμένων 
ὁ 
Τίτος 
μετʼ 
ἐπιλέκτων 
ἱππέων 
περιιὼν 
ἔξωθεν 
ᾗ 
προσβάλλοι 
τοῖς 
τείχεσι 
κατεσκέπτετο. 
ἀπορουμένῳ 
δὲ 
πάντοθεν, 
οὔτε 
γὰρ 
κατὰ 
τὰς 
φάραγγας 
ἦν 
προσιτὸν 
καὶ 
κατὰ 
θάτερα 

τὸ 
πρῶτον 
τεῖχος 
ἐφαίνετο 
τῶν 
ὀργάνων 
στερεώτερον, 
ἐδόκει 
κατὰ 
τὸ 
Ἰωάννου 
τοῦ 
ἀρχιερέως 
μνημεῖον 
προσβαλεῖν· 
ταύτῃ 
γὰρ 
τό 
τε 
πρῶτον 
ἦν 
ἔρυμα 
χθαμαλώτερον 
καὶ 
τὸ 
δεύτερον 
οὐ 
συνῆπτεν 
ἀμελησάντων 
καθὰ 
μὴ 
λίαν 
ἡ 
καινὴ 
πόλις 
συνῴκιστο 
τειχίζειν, 
ἀλλʼ 
ἐπὶ 
τὸ 
τρίτον 
ἦν 
εὐπέτεια, 
διʼ 
οὗ 
τὴν 
ἄνω 
πόλιν 
καὶ 
διὰ 
τῆς 
Ἀντωνίας 
τὸ 
ἱερὸν 
αἱρήσειν 
ἐπενόει. 
ἐν 
δὲ 
τούτῳ 
περιιόντος 
αὐτοῦ 
τοξεύεταί 
τις 
τῶν 
φίλων, 
ὄνομα 
Νικάνωρ, 
κατὰ 
τὸν 
λαιὸν 
ὦμον, 
ἔγγιον 
μετὰ 
τοῦ 
Ἰωσήπου 
προσελθὼν 
καὶ 
πειρώμενος 
εἰρηνικὰ 
τοῖς 
ἐπὶ 
τοῦ 
τείχους, 
οὐ 
γὰρ 
ἄγνωστος 
ἦν, 
διαλέγεσθαι. 
διὰ 
τούτου 
τὰς 
ὁρμὰς 
αὐτῶν 
ἐπιγνοὺς 
Καῖσαρ, 
εἰ 
μηδὲ 
τῶν 
ἐπὶ 
σωτηρίᾳ 
προσιόντων 
ἀπέχοιντο, 
παροξύνεται 
πρὸς 
τὴν 
πολιορκίαν, 
ἅμα 
τε 
καὶ 
τοῖς 
τάγμασι 
δῃοῦν 
τὰ 
πρὸ 
τῆς 
πόλεως 
ἠφίει 
καὶ 
συμφέροντας 
ἐκέλευσε 
τὴν 
ὕλην 
ἐγείρειν 
χώματα. 
τριχῆ 
δὲ 
διατάξας 
τὴν 
στρατιὰν 
πρὸς 
τὰ 
ἔργα 
μέσους 
ἵστησι 
τῶν 
χωμάτων 
τούς 
τε 
ἀκοντιστὰς 
καὶ 
τοξότας 
καὶ 
πρὸ 
τούτων 
τοὺς 
ὀξυβελεῖς 
καὶ 
καταπέλτας 
καὶ 
τὰς 
λιθοβόλους 
μηχανάς, 
ὡς 
τάς 
τε 
ἐκδρομὰς 
εἴργοι 
τῶν 
πολεμίων 
ἐπὶ 
τὰ 
ἔργα 
καὶ 
τοὺς 
ἀπὸ 
τοῦ 
τείχους 
κωλύειν 
πειρωμένους. 
κοπτομένων 
δὲ 
τῶν 
δένδρων 
τὰ 
προάστεια 
μὲν 
ἐν 
τάχει 
γεγύμνωτο, 
συμφερομένων 
δʼ 
ἐπὶ 
τὰ 
χώματα 
τῶν 
ξύλων 
καὶ 
τῆς 
στρατιᾶς 
ἁπάσης 
ἐπὶ 
τὸ 
ἔργον 
ὡρμημένης 
οὐδὲ 
τὰ 
παρὰ 
τῶν 
Ἰουδαίων 
ἠρέμει. 
τὸν 
μὲν 
οὖν 
δῆμον 
ἐν 
ἁρπαγαῖς 
ὄντα 
καὶ 
φόνοις 
συνέβαινε 
τότε 
θαρρεῖν· 
ἀναπνεύσειν 
τε 
γὰρ 
περισπωμένων 
πρὸς 
τοὺς 
ἔξωθεν 
ὑπελάμβανον 
καὶ 
λήψεσθαι 
παρὰ 
τῶν 
αἰτίων 
αὐτοὶ 
δίκας, 
εἰ 
Ῥωμαῖοι 
περιγένοιντο. 
Ἰωάννης 
δὲ 
καίτοι 
χωρεῖν 
ἐπὶ 
τοὺς 
ἔξωθεν 
πολεμίους 
τῶν 
 περὶ 
αὐτὸν 
ὡρμημένων, 
δέει 
τοῦ 
Σίμωνος 
ἔμενεν. 
οὐ 
μὴν 
ὁ 
Σίμων 
ἠρέμει, 
καὶ 
γὰρ 
ἦν 
ἐγγίων 
τῇ 
πολιορκίᾳ, 
τὰ 
δʼ 
ἀφετήρια 
διίστησιν 
ἐπὶ 
τοῦ 
τείχους, 
ὅσα 
Κέστιόν 
τε 
ἀφῄρηντο 
πρότερον 
καὶ 
τὴν 
ἐπὶ 
τῆς 
Ἀντωνίας 
φρουρὰν 
ἑλόντες 
ἔλαβον. 
ἀλλὰ 
τούτων 
μὲν 
τοῖς 
πολλοῖς 
ἀχρεῖος 
ἡ 
κτῆσις 
ἦν 
διʼ 
ἀπειρίαν· 
ὀλίγοι 
δʼ 
ὑπὸ 
τῶν 
αὐτομόλων 
διδαχθέντες 
ἐχρῶντο 
κακῶς 
τοῖς 
ὀργάνοις, 
χερμάσι 
δὲ 
καὶ 
τόξοις 
τοὺς 
χωννύντας 
ἔβαλλον 
ἀπὸ 
τοῦ 
τείχους 
καὶ 
κατὰ 
συντάξεις 
ἐκτρέχοντες 
αὐτοῖς 
συνεπλέκοντο. 
τοῖς 
δὲ 
ἐργαζομένοις 
ἀπὸ 
μὲν 
τῶν 
βελῶν 
ἦν 
σκέπη 
γέρρα 
τῶν 
χαρακωμάτων 
ὑπερτεταμένα, 
τὰ 
δʼ 
ἀφετήρια 
πρὸς 
τοὺς 
ἐκθέοντας· 
θαυμαστὰ 
δὲ 
πᾶσι 
μὲν 
κατεσκεύαστο 
τοῖς 
τάγμασι, 
διαφόρως 
δὲ 
τῷ 
δεκάτῳ 
βιαιότεροί 
τε 
ὀξυβελεῖς 
καὶ 
μείζονα 
λιθοβόλα, 
διʼ 
ὧν 
οὐ 
μόνον 
τὰς 
ἐκδρομὰς 
ἀλλὰ 
καὶ 
τοὺς 
ἐπὶ 
τοῦ 
τείχους 
ἀνέτρεπον. 
ταλαντιαῖοι 
μὲν 
γὰρ 
ἦσαν 
αἱ 
βαλλόμεναι 
πέτραι, 
δύο 
δὲ 
καὶ 
πλείονας 
ᾔεσαν 
σταδίους· 
ἡ 
πληγὴ 
δʼ 
οὐ 
τοῖς 
προεντυχοῦσι 
μόνον, 
ἐπὶ 
πολὺ 
δὲ 
καὶ 
τοῖς 
μετʼ 
ἐκείνους 
ἦν 
ἀνυπόστατος. 
οἵ 
γε 
μὴν 
Ἰουδαῖοι 
τὸ 
πρῶτον 
ἐφυλάττοντο 
τὴν 
πέτραν· 
λευκὴ 
γὰρ 
ἦν, 
ὥστε 
μὴ 
τῷ 
ῥοίζῳ 
σημαίνεσθαι 
μόνον, 
ἀλλὰ 
καὶ 
τῇ 
λαμπρότητι 
προορᾶσθαι. 
σκοποὶ 
οὖν 
αὐτοῖς 
ἐπὶ 
τῶν 
πύργων 
καθεζόμενοι 
προεμήνυον, 
ὁπότε 
σχασθείη 
τὸ 
ὄργανον 
καὶ 
ἡ 
πέτρα 
φέροιτο, 
τῇ 
πατρίῳ 
γλώσσῃ 
βοῶντες 
“ὁ 
υἱὸς 
ἔρχεται.” 
διίσταντο 
δὲ 
καθʼ 
οὓς 
ᾔει 
καὶ 
προκατεκλίνοντο, 
καὶ 
συνέβαινε 
φυλαττομένων 
ἄπρακτον 
διεκπίπτειν 
τὴν 
πέτραν. 
ἀντεπινοοῦσι 
δὲ 
Ῥωμαῖοι 
μελαίνειν 
αὐτήν· 
τότε 
γὰρ 
οὐκέθʼ 
ὁμοίως 
προορωμένης 
εὐστόχουν 
καὶ 
πολλοὺς 
ἅμα 
βολῇ 
μιᾷ 
διέφθειρον. 
ἀλλʼ 
οὐδὲ 
κακούμενοι 
μετʼ 
ἀδείας 
παρεῖχον 
Ῥωμαίοις 
ἐγείρειν 
τὰ 
χώματα, 
πάσῃ 
δʼ 
ἐπινοίᾳ 
καὶ 
τόλμῃ 
χρώμενοι 
καὶ 
νύκτωρ 
καὶ 
μεθʼ 
ἡμέραν 
εἶργον. 
Τῶν 
δʼ 
ἔργων 
συντετελεσμένων 
μολιβίδι 
μὲν 
καὶ 
λίνῳ 
διαμετροῦσιν 
οἱ 
τέκτονες 
τὸ 
διάστημα 
πρὸς 
τὸ 
τεῖχος, 
ἀπὸ 
τῶν 
χωμάτων 
ῥίψαντες· 
οὐ 
γὰρ 
ἐνῆν 
ἄλλως 
ἄνωθεν 
βαλλομένοις· 
εὑρόντες 
δʼ 
ἐξικνεῖσθαι 
δυναμένας 
τὰς 
ἑλεπόλεις 
προσῆγον. 
καὶ 
Τίτος 
ἐγγυτέρω 
τὰ 
ἀφετήρια 
διαστήσας, 
ὡς 
μὴ 
τοὺς 
κριοὺς 
εἴργοιεν 
ἀπὸ 
τοῦ 
τείχους, 
ἐκέλευσε 
τύπτειν. 
τριχόθεν 
δʼ 
ἐξαισίου 
κτύπου 
περιηχήσαντος 
αἰφνιδίως 
τὴν 
πόλιν 
κραυγή 
τε 
παρὰ 
τῶν 
ἔνδον 
ἤρθη 
καὶ 
τοῖς 
στασιασταῖς 
ἴσον 
ἐμπίπτει 
δέος. 
κοινὸν 
δʼ 
ἑκάτεροι 
τὸν 
κίνδυνον 
ἰδόντες 
κοινὴν 
ἐπενόουν 
ἤδη 
ποιεῖσθαι 
καὶ 
τὴν 
ἄμυναν. 
διαβοώντων 
δὲ 
πρὸς 
ἀλλήλους 
τῶν 
διαφόρων 
ὡς 
πάντα 
πράττοιεν 
ὑπὲρ 
τῶν 
πολεμίων, 
δέον, 
εἰ 
καὶ 
μὴ 
διηνεκῆ 
δίδωσιν 
αὐτοῖς 
ὁμόνοιαν 
ὁ 
θεός, 
ἐν 
γοῦν 
τῷ 
παρόντι 
τὴν 
πρὸς 
ἀλλήλους 
φιλονεικίαν 
ὑπερθεμένους 
κατὰ 
Ῥωμαίων 
συνελθεῖν, 
κηρύσσει 
μὲν 
ἄδειαν 
ὁ 
Σίμων 
τοῖς 
ἀπὸ 
τοῦ 
ἱεροῦ 
παρελθεῖν 
ἐπὶ 
τὸ 
τεῖχος, 
ἐπιτρέπει 
δὲ 
καίπερ 
ἀπιστῶν 
ὁ 
Ἰωάννης. 
οἱ 
δὲ 
τοῦ 
μίσους 
καὶ 
τῶν 
ἰδίων 
διαφόρων 
λαβόντες 
ἀμνηστίαν 
ἓν 
σῶμα 
γίνονται, 
καὶ 
τὸ 
μὲν 
τεῖχος 
περισχόντες 
ἀπʼ 
αὐτοῦ 
πυρά 
τε 
παμπληθῆ 
κατὰ 
τῶν 
μηχανημάτων 
ἵεσαν 
καὶ 
τοὺς 
ἐπιβρίθοντας 
τὰς 
ἑλεπόλεις 
ἀδιαλείπτως 
ἔβαλλον, 
οἱ 
τολμηρότεροι 
δὲ 
κατὰ 
στίφη 
προπηδῶντες 
τὰ 
γέρρα 
τῶν 
μηχανημάτων 
ἐσπάραττον 
καὶ 
τοῖς 
ἐπʼ 
αὐτῶν 
προσπίπτοντες 
ἐπιστήμῃ 
 μὲν 
ὀλίγα, 
τόλμῃ 
δὲ 
τὰ 
πλείω 
περιεγίνοντο. 
προσεβοήθει 
δὲ 
τοῖς 
πονοῦσιν 
αὐτὸς 
ἀεὶ 
Τίτος, 
καὶ 
παρʼ 
ἑκάτερον 
τῶν 
ὀργάνων 
τούς 
τε 
ἱππέας 
καὶ 
τοὺς 
τοξότας 
διαστήσας 
εἶργεν 
μὲν 
τοὺς 
τὸ 
πῦρ 
ἐπιφέροντας, 
ἀνέστελλεν 
δὲ 
τοὺς 
ἀπὸ 
τῶν 
πύργων 
βάλλοντας, 
ἐνεργοὺς 
δʼ 
ἐποίει 
τὰς 
ἑλεπόλεις. 
οὐ 
μὴν 
ταῖς 
πληγαῖς 
ὑπήκουε 
τὸ 
τεῖχος, 
εἰ 
μὴ 
καθόσον 
ὁ 
τοῦ 
πεντεκαιδεκάτου 
τάγματος 
κριὸς 
γωνίαν 
διεκίνησε 
πύργου. 
τὸ 
δὲ 
τεῖχος 
ἀκέραιον 
ἦν· 
οὐδὲ 
γὰρ 
εὐθέως 
συνεκινδύνευε 
τῷ 
πύργῳ 
προύχοντι 
πολὺ 
καὶ 
μὴ 
δυναμένῳ 
συναπορρῆξαί 
τι 
ῥᾳδίως 
τοῦ 
περιβόλου. 
Παυσάμενοι 
δὲ 
τῶν 
ἐκδρομῶν 
πρὸς 
ὀλίγον 
καὶ 
τοὺς 
Ῥωμαίους 
ἐπιτηρήσαντες 
ἐσκεδασμένους 
ἐπὶ 
τὰ 
ἔργα 
καὶ 
κατὰ 
τὰ 
στρατόπεδα, 
καμάτῳ 
γὰρ 
ἀναχωρῆσαι 
καὶ 
δέει 
τοὺς 
Ἰουδαίους 
ἠξίουν, 
ἐκθέουσι 
κατὰ 
τὸν 
Ἱππικὸν 
πύργον 
διὰ 
πύλης 
ἀφανοῦς 
πάντες 
πῦρ 
τε 
τοῖς 
ἔργοις 
ἐπιφέροντες 
καὶ 
μέχρι 
τῶν 
ἐρυμάτων 
ἐπὶ 
τοὺς 
Ῥωμαίους 
προελθεῖν 
ὡρμημένοι. 
πρὸς 
δὲ 
τὴν 
κραυγὴν 
αὐτῶν 
οἵ 
τε 
πλησίον 
συνίσταντο 
ταχέως 
καὶ 
οἱ 
πόρρωθεν 
συνέθεον. 
ἔφθανε 
δʼ 
ἡ 
Ἰουδαίων 
τόλμα 
τὴν 
Ῥωμαίων 
εὐταξίαν, 
καὶ 
τοὺς 
προεντυγχάνοντας 
τρεψάμενοι 
προσέκειντο 
καὶ 
τοῖς 
συλλεγομένοις. 
δεινὴ 
δὲ 
περὶ 
τὰς 
μηχανὰς 
συμπίπτει 
μάχη, 
τῶν 
μὲν 
ὑποπιμπράναι, 
τῶν 
δὲ 
κωλύειν 
βιαζομένων, 
κραυγή 
τε 
παρʼ 
ἀμφοτέρων 
ἀσήμαντος 
ἦν, 
καὶ 
πολλοὶ 
τῶν 
προαγωνιζομένων 
ἔπιπτον. 
Ἰουδαῖοι 
δʼ 
ὑπερεῖχον 
ἀπονοίᾳ, 
καὶ 
τῶν 
ἔργων 
ἥπτετο 
τὸ 
πῦρ, 
καταφλεγῆναί 
τʼ 
ἂν 
ἐκινδύνευσε 
πάντα 
μετὰ 
τῶν 
ὀργάνων, 
εἰ 
μὴ 
τῶν 
ἀπʼ 
Ἀλεξανδρείας 
ἐπιλέκτων 
ἀντέστησαν 
οἱ 
πολλοὶ 
παρὰ 
τὴν 
σφετέραν 
ὑπόληψιν 
ἀνδρισάμενοι· 
καὶ 
γὰρ 
τῶν 
ἐνδοξοτέρων 
διήνεγκαν 
κατὰ 
ταύτην 
τὴν 
μάχην· 
μέχρι 
Καῖσαρ 
τοὺς 
τῶν 
ἱππέων 
δυνατωτάτους 
ἀναλαβὼν 
ἐμβάλλει 
τοῖς 
πολεμίοις. 
καὶ 
δώδεκα 
μὲν 
αὐτὸς 
τῶν 
προμάχων 
 ἀναιρεῖ, 
πρὸς 
δὲ 
τὸ 
τούτων 
πάθος 
ἐγκλίνοντος 
τοῦ 
λοιποῦ 
πλήθους 
ἑπόμενος 
συνελαύνει 
πάντας 
εἰς 
τὴν 
πόλιν 
κἀκ 

τοῦ 
πυρὸς 
διασώζει 
τὰ 
ἔργα. 
συνέβη 
δʼ 
ἐν 
ταύτῃ 
τῇ 
μάχῃ 
καὶ 
ζωγρηθῆναί 
τινα 
τῶν 
Ἰουδαίων, 
ὃν 
ὁ 
Τίτος 
ἀνασταυρῶσαι 
πρὸ 
τοῦ 
τείχους 
ἐκέλευσεν, 
εἴ 
τι 
πρὸς 
τὴν 
ὄψιν 
ἐνδοῖεν 
οἱ 
λοιποὶ 
καταπλαγέντες. 
μετὰ 
δὲ 
τὴν 
ἀναχώρησιν 
καὶ 
Ἰωάννης 
ὁ 
τῶν 
Ἰδουμαίων 
ἡγεμὼν 
πρὸ 
τοῦ 
τείχους 
γνωρίμῳ 
τινὶ 
στρατιώτῃ 
διαλεγόμενος 
ὑπό 
τινος 
τῶν 
Ἀράβων 
κατὰ 
τοῦ 
στέρνου 
τοξεύεται 
καὶ 
παραχρῆμα 
θνήσκει, 
μέγιστον 
τοῖς 
τε 
Ἰδουμαίοις 
πένθος 
καὶ 
λύπην 
τοῖς 
στασιασταῖς 
ἀπολιπών· 
καὶ 
γὰρ 
κατά 
τε 
χεῖρα 
καὶ 
συνέσει 
διάσημος 
ἦν. 
Τῇ 
δʼ 
ἐπιούσῃ 
νυκτὶ 
ταραχὴ 
καὶ 
τοῖς 
Ῥωμαίοις 
ἐμπίπτει 
παράλογος. 
τοῦ 
γὰρ 
Τίτου 
πύργους 
τρεῖς 
κατασκευάσαι 
κελεύσαντος 
πεντηκονταπήχεις, 
ἵνʼ 
ἑκάστου 
χώματος 
ἐπιστήσας 
ἀπὸ 
τούτων 
τοὺς 
ἐπὶ 
τοῦ 
τείχους 
τρέποιτο, 
συνέβη 
πεσεῖν 
αὐτομάτως 
ἕνα 
μέσης 
νυκτός. 
μεγίστου 
δὲ 
ἀρθέντος 
ψόφου 
δέος 
ἐμπίπτει 
τῷ 
στρατῷ, 
καὶ 
τοὺς 
πολεμίους 
ἐπιχειρεῖν 
σφίσι 
δόξαντες 
ἐπὶ 
τὰ 
ὅπλα 
πάντες 
ἔθεον. 
ταραχὴ 
δὲ 
τῶν 
ταγμάτων 
καὶ 
θόρυβος 
ἦν, 
καὶ 
τὸ 
συμβὰν 
οὐδενὸς 
εἰπεῖν 
ἔχοντος 
ἐπὶ 
πλεῖστον 
ἀποδυρόμενοι 
διεφέροντο 
μηδενός 
τε 
φαινομένου 
πολεμίου 
διʼ 
ἀλλήλων 
ἐπτοοῦντο, 
καὶ 
τὸ 
σύνθημα 
μετὰ 
σπουδῆς 
ἕκαστος 
τὸν 
πλησίον 
ἐπηρώτα 
καθάπερ 
Ἰουδαίων 
ἐμβεβληκότων 
εἰς 
τὰ 
στρατόπεδα, 
πανικῷ 
τε 
δείματι 
κυκλουμένοις 
παρεῴκεσαν, 
ἄχρι 
μαθὼν 
τὸ 
συμβὰν 
Τίτος 
διαγγέλλειν 
ἐκέλευσε 
πᾶσι, 
καὶ 
μόλις 
ἐπαύσαντο 
τῆς 
ταραχῆς. 
Ἰουδαίους 
γε 
μὴν 
πρὸς 
τὰ 
λοιπὰ 
καρτερῶς 
ἀντέχοντας 
ἐκάκωσαν 
οἱ 
πύργοι· 
καὶ 
γὰρ 
τῶν 
ὀργάνων 
τοῖς 
κουφοτέροις 
ἀπʼ 
αὐτῶν 
ἐβάλλοντο 
καὶ 
τοῖς 
ἀκοντισταῖς 
καὶ 
τοξόταις 
καὶ 
λιθοβόλοις. 
οὔτε 
δὲ 
τούτων 
αὐτοὶ 
διὰ 
τὸ 
ὕψος 
ἐφικνοῦντο 
καὶ 
τοὺς 
πύργους 
ἦν 
ἀμήχανον 
ἑλεῖν, 
μήτʼ 
ἀνατραπῆναι 
ῥᾳδίως 
διὰ 
τὸ 
βρῖθος 
μήτʼ 
ἐμπρησθῆναι 
διὰ 
τὸν 
σίδηρον 
δυναμένους, 
ᾧ 
κατεκαλύπτοντο. 
τρεπόμενοι 
δὲ 
ἐξωτέρω 
βέλους 
οὐκέτι 
ἐκώλυον 
τῶν 
κριῶν 
τὰς 
ἐμβολάς, 
οἳ 
ἀδιαλείπτως 
παίοντες 
ἤνυον 
κατʼ 
ὀλίγον. 
ἤδη 
δὲ 
τῷ 
Νίκωνι 
τοῦ 
τείχους 
ἐνδιδόντος, 
αὐτοὶ 
γὰρ 
τοῦτο 
Ἰουδαῖοι 
τὴν 
μεγίστην 
ἐκάλεσαν 
Ῥωμαίων 
ἑλέπολιν 
ἀπὸ 
τοῦ 
πάντα 
νικᾶν, 
ἀπέκαμνον 
μὲν 
πάλαι 
πρός 
τε 
τὰς 
μάχας 
καὶ 
τὰς 
φυλακὰς 
πόρρωθεν 
τῆς 
πόλεως 
διανυκτερεύοντες, 
ἄλλως 
δʼ 
ὑπὸ 
ῥᾳστώνης 
καὶ 
τοῦ 
βουλεύεσθαι 
πάντα 
κακῶς 
περιττὸν 
αὐτοῖς 
δόξαν 
τὸ 
τεῖχος 
ἑτέρων 
μετʼ 
αὐτὸ 
λειπομένων 
δύο, 
μαλακισθέντες 
ἀνεχώρουν 
οἱ 
πολλοί. 
καὶ 
τῶν 
Ῥωμαίων 
ἐπιβάντων 
καθὸ 
παρέρρηξεν 
ὁ 
Νίκων, 
καταλιπόντες 
τὰς 
φυλακὰς 
πάντες 
εἰς 
τὸ 
δεύτερον 
τεῖχος 
ἀναφεύγουσιν. 
οἱ 
δʼ 
ὑπερβάντες 
τὰς 
πύλας 
ἀνοίξαντες 
πᾶσαν 
εἰσδέχονται 
τὴν 
στρατιάν. 
καὶ 
Ῥωμαῖοι 
μὲν 
οὕτω 
τοῦ 
πρώτου 
τείχους 
πεντεκαιδεκάτῃ 
κρατήσαντες 
ἡμέρᾳ, 
ἑβδόμη 
δὲ 
ἦν 
Ἀρτεμισίου 
μηνός, 
αὐτοῦ 
τε 
πολὺ 
κατασκάπτουσι 
καὶ 
τὰ 
προσάρκτια 
τῆς 
πόλεως, 
ἃ 
καὶ 
πρότερον 
Κέστιος. 
Μεταστρατοπεδεύεται 
δὲ 
Τίτος 
εἴσω 
κατὰ 
τὴν 
Ἀσσυρίων 
παρεμβολὴν 
καλουμένην, 
ἐπισχὼν 
πᾶν 
τὸ 
μεταξὺ 
μέχρι 
τοῦ 
Κεδρῶνος, 
ἀπὸ 
δὲ 
τοῦ 
δευτέρου 
τείχους 
ὅσον 
ἐξωτέρω 
βέλους 
εἶναι· 
προσβολὰς 
δʼ 
εὐθέως 
ἐποιεῖτο. 
ἐμμερισθέντες 
δὲ 
οἱ 
Ἰουδαῖοι 
καρτερῶς 
ἀπημύναντο 
τοῦ 
τείχους, 
οἱ 
μὲν 
περὶ 
τὸν 
Ἰωάννην 
ἀπό 
τε 
τῆς 
Ἀντωνίας 
καὶ 
τῆς 
προσαρκτίου 
στοᾶς 
τοῦ 
ἱεροῦ 
καὶ 
πρὸ 
τῶν 
Ἀλεξάνδρου 
τοῦ 
βασιλέως 
αὐτῶν 
μνημείων 
μαχόμενοι, 
τὸ 
δὲ 
τοῦ 
Σίμωνος 
τάγμα 
τὴν 
παρὰ 
τὸ 
Ἰωάννου 
τοῦ 
ἀρχιερέως 
μνημεῖον 
ἐμβολὴν 
διαλαβόντες 
ἐφράξαντο 
μέχρι 
πύλης 
καθʼ 
ἣν 
τὸ 
ὕδωρ 
ἐπὶ 
τὸν 
Ἱππικὸν 
πύργον 
εἰσῆκτο. 
προπηδῶντές 
τε 
πολλάκις 
ἐκ 
τῶν 
πυλῶν 
συστάδην 
ἐπολέμουν 
καὶ 
συνδιωχθέντες 
ἀπὸ 
τοῦ 
τείχους 
κατὰ 
μὲν 
τὰς 
συμπλοκὰς 
ἡττῶντο 
τῆς 
Ῥωμαίων 
ἐπιστήμης 
ὄντες 
ἄπειροι, 
περιῆσαν 
δʼ 
ἐν 
ταῖς 
τειχομαχίαις. 
καὶ 
τοὺς 
μὲν 
μετʼ 
ἰσχύος 
ἐμπειρία 
παρεκρότει, 
Ἰουδαίους 
δὲ 
τόλμα 
δέει 
τρεφομένη 
καὶ 
τὸ 
φύσει 
καρτερικὸν 
ἐν 
συμφοραῖς· 
προσῆν 
δʼ 
ἐλπὶς 
ἔτι 
σωτηρίας 
ἡ 
καὶ 
Ῥωμαίοις 
τοῦ 
ταχέως 
κρατήσειν. 
οὐδετέρων 
δὲ 
ἥπτετο 
κόπος, 
ἀλλὰ 
προσβολαὶ 
καὶ 
τειχομαχίαι 
καὶ 
κατὰ 
λόχους 
ἐκδρομαὶ 
συνεχεῖς 
διʼ 
ὅλης 
ἡμέρας 
ἦσαν, 
οὐδʼ 
ἔστιν 
ἥτις 
ἰδέα 
μάχης 
ἀπελείπετο. 
νὺξ 
δὲ 
ἀνέπαυε 
μόλις 
ἕωθεν 
ἀρχομένους· 
ἦν 
δʼ 
ἄυπνος 
ἀμφοτέροις 
καὶ 
χαλεπωτέρα 
τῆς 
ἡμέρας, 
δέει 
τῶν 
μὲν 
ὅσον 
οὔπω 
καταληφθήσεσθαι 
τὸ 
τεῖχος, 
τῶν 
δʼ 
ἐπιθήσεσθαι 
Ἰουδαίους 
τοῖς 
στρατοπέδοις, 
ἔν 
τε 
τοῖς 
ὅπλοις 
ἑκάτεροι 
διανυκτερεύοντες 
ὑπὸ 
τὰς 
πρώτας 
αὐγὰς 
ἕτοιμοι 
πρὸς 
μάχην 
ἦσαν. 
καὶ 
παρὰ 
μὲν 
Ἰουδαίοις 
ἔρις 
ἦν 
ὅστις 
προκινδυνεύσας 
χαρίσαιτο 
τοῖς 
ἡγεμόσιν, 
μάλιστα 
δὲ 
τοῦ 
Σίμωνος 
αἰδὼς 
ἦν 
καὶ 
δέος, 
οὕτως 
τε 
προσεῖχεν 
ἕκαστος 
αὐτῷ 
τῶν 
ὑποτεταγμένων, 
ὡς 
καὶ 
πρὸς 
αὐτοχειρίαν 
ἑτοιμότατος 
εἶναι 
κελεύσαντος· 
Ῥωμαίοις 
δὲ 
ἐπʼ 
ἀνδρείαν 
ἦν 
προτροπὴ 
τοῦ 
τε 
κρατεῖν 
ἔθος 
καὶ 
ἥττης 
ἀήθεια 
συνεχής 
τε 
στρατεία 
καὶ 
διηνεκεῖς 
μελέται 
καὶ 
μέγεθος 
ἡγεμονίας, 
πρὸ 
δὲ 
πάντων 
Τίτος 
ἀεὶ 
πᾶσιν 
πανταχοῦ 
παρατυγχάνων. 
τό 
τε 
γὰρ 
μαλακισθῆναι 
παρόντος 
καὶ 
συναγωνιζομένου 
Καίσαρος 
δεινὸν 
ἐδόκει, 
καὶ 
τῷ 
καλῶς 
ἀγωνισαμένῳ 
μάρτυς 
αὐτὸς 
ὁ 
καὶ 
τιμήσων 
παρῆν· 
κέρδος 
δʼ 
ἦν 
ἤδη 
καὶ 
τὸ 
γνωσθῆναι 
Καίσαρι 
γενναῖον 
ὄντα. 
διὰ 
τοῦτο 
πολλοὶ 
τῆς 
κατὰ 
σφᾶς 
ἰσχύος 
ἀμείνους 
τῇ 
προθυμίᾳ 
διεφάνησαν. 
παραταξαμένων 
γοῦν 
κατὰ 
ταύτας 
τὰς 
ἡμέρας 
τῶν 
Ἰουδαίων 
πρὸ 
τοῦ 
τείχους 
καρτερῷ 
στίφει 
καὶ 
διακοντιζομένων 
ἔτι 
πόρρωθεν 
τῶν 
ταγμάτων 
ἑκατέρων 
Λογγῖνός 
τις 
τῶν 
ἱππέων 
ἐξαλλόμενος 
τῆς 
Ῥωμαϊκῆς 
τάξεως 
ἐμπηδᾷ 
μέσῃ 
τῇ 
τῶν 
Ἰουδαίων 
φάλαγγι, 
καὶ 
διασκεδασθέντων 
πρὸς 
τὴν 
ἐμβολὴν 
δύο 
τοὺς 
γενναιοτάτους 
ἀναιρεῖ, 
τὸν 
μὲν 
κατὰ 
στόμα 
πλήξας 
ὑπαντιάσαντα, 
τὸν 
δʼ 
ἀνασπάσας 
ἐκ 
τοῦ 
προτέρου 
τὸ 
δόρυ 
κατὰ 
πλευρὰν 
διαπείρει 
τραπόμενον, 
ἐκ 
μέσων 
τε 
τῶν 
πολεμίων 
ἄτρωτος 
εἰς 
τοὺς 
σφετέρους 
ἔδραμεν. 
ὁ 
μὲν 
οὖν 
διʼ 
ἀρετὴν 
ἐπίσημος 
ἦν, 
ζηλωταὶ 
δὲ 
τῆς 
ἀνδρείας 
ἐγίνοντο 
πολλοί. 
καὶ 
Ἰουδαῖοι 
μὲν 
ἀμελοῦντες 
τοῦ 
παθεῖν 
τὸ 
διαθεῖναι 
μόνον 
ἐσκόπουν, 
ὅ 
τε 
θάνατος 
αὐτοῖς 
ἐδόκει 
κουφότατος 
εἰ 
μετὰ 
τοῦ 
κτεῖναί 
τινα 
τῶν 
πολεμίων 
προσπέσοι· 
Τίτος 
δὲ 
τῆς 
τῶν 
στρατιωτῶν 
ἀσφαλείας 
οὐχ 
ἧττον 
τοῦ 
κρατεῖν 
προυνόει, 
καὶ 
τὴν 
μὲν 
ἀπερίσκεπτον 
ὁρμὴν 
ἀπόνοιαν 
λέγων, 
μόνην 
δʼ 
ἀρετὴν 
τὴν 
μετὰ 
προνοίας 
καὶ 
τοῦ 
μηδὲν 
τὸν 
δρῶντα 
παθεῖν, 
ἐν 
ἀκινδύνῳ 
τῷ 
κατὰ 
σφᾶς 
ἐκέλευσεν 
ἀνδρίζεσθαι. 
Προσάγει 
δʼ 
αὐτὸς 
τοῦ 
βορείου 
τείχους 
τῷ 
μέσῳ 
πύργῳ 
τὴν 
ἑλέπολιν, 
ἐν 
ᾧ 
τῶν 
Ἰουδαίων 
τις 
ἀνὴρ 
γόης 
ὄνομα 
Κάστωρ 
ἐλόχα 
μεθʼ 
ὁμοίων 
δέκα, 
τῶν 
λοιπῶν 
φυγόντων 
διὰ 
τοὺς 
τοξότας. 
οὗτοι 
μέχρι 
μέν 
τινος 
ὑπεπτηχότες 
τοῖς 
θωρακίοις 
ἠρέμουν, 
λυομένου 
δὲ 
τοῦ 
πύργου 
διανίστανται, 
καὶ 
προτείνας 
ὁ 
Κάστωρ 
τὰς 
χεῖρας 
ὡς 
ἱκετεύων 
δῆθεν 
ἐκάλει 
τὸν 
Καίσαρα 
καὶ 
τῇ 
φωνῇ 
κατοικτιζόμενος 
ἐλεῆσαι 
σφᾶς 
παρεκάλει. 
πιστεύσας 
δʼ 
ἐξ 
ἁπλότητος 
ὁ 
Τίτος 
καὶ 
μετανοεῖν 
ἤδη 
τοὺς 
Ἰουδαίους 
ἐλπίσας, 
ἐπέχει 
μὲν 
τοῦ 
κριοῦ 
τὴν 
ἐμβολὴν 
κωλύει 
τε 
τοξεύειν 
τοὺς 
ἱκέτας, 
λέγειν 
δʼ 
ἐκέλευσεν 
ὅ 
τι 
βούλεται 
τῷ 
Κάστορι. 
τοῦ 
δʼ 
εἰπόντος 
ἐπὶ 
δεξιᾷ 
καταβῆναι 
θέλειν, 
ὁ 
Τίτος 
συνήδεσθαι 
μὲν 
αὐτῷ 
τῆς 
εὐβουλίας 
ἔφη, 
συνήδεσθαι 
δὲ 
εἰ 
πάντες 
ταῦτα 
ἤδη 
φρονοῦσι 
καὶ 
τῇ 
πόλει 
διδόναι 
τε 
πίστιν 
ἑτοίμως. 
τῶν 
δέκα 
δὲ 
οἱ 
πέντε 
μὲν 
αὐτῷ 
συνυπεκρίνοντο 
τὴν 
ἱκετηρίαν, 
οἱ 
λοιποὶ 
δʼ 
οὐκ 
ἄν 
ποτε 
δουλεύσειν 
Ῥωμαίοις 
ἐβόων 
παρὸν 
ἐλευθέρους 
ἀποθανεῖν. 
καὶ 
μέχρι 
πολλοῦ 
διαφερομένων 
ἐτρίβετο 
μὲν 
ἡ 
προσβολή, 
πέμπων 
δʼ 
ὁ 
Κάστωρ 
πρὸς 
τὸν 
Σίμωνα 
σχολῇ 
βουλεύεσθαι 
περὶ 
τῶν 
ἐπειγόντων 
ἔλεγεν, 
ὡς 
οὐκ 
ἐπʼ 
ὀλίγον 
αὐτὸς 
διαπαίζοι 
τὴν 
Ῥωμαίων 
ἀρχήν. 
ἅμα 
δὲ 
ταῦτα 
πέμπων 
καταφανὴς 
ἦν 
καὶ 
τοὺς 
ἀπειθοῦντας 
ἐπὶ 
τὴν 
δεξιὰν 
παρακαλῶν. 
οἱ 
δὲ 
ὥσπερ 
ἀγανακτοῦντες 
ὑπὲρ 
τὰ 
θωράκια 
διῄρουν 
τε 
τὰ 
ξίφη 
γυμνὰ 
καὶ 
τοὺς 
θώρακας 
αὑτῶν 
πλήξαντες 
ὡς 
ἀπεσφαγμένοι 
κατέπεσον. 
θάμβος 
δὲ 
τὸν 
Τίτον 
καὶ 
τοὺς 
περὶ 
αὐτὸν 
εἰσῄει 
τοῦ 
τῶν 
ἀνδρῶν 
παραστήματος, 
καὶ 
μὴ 
δυνάμενοι 
κάτωθεν 
ἀκριβῶς 
τὸ 
γεγενημένον 
ἰδεῖν 
ἐθαύμαζόν 
τε 
τῆς 
εὐτολμίας 
αὐτοὺς 
καὶ 
τοῦ 
πάθους 
ἠλέουν. 
τοξεύει 
δέ 
τις 
ἐν 
τούτῳ 
παρὰ 
τὴν 
ῥῖνα 
τὸν 
Κάστορα, 
κἀκεῖνος 
εὐθέως 
ἀνασπάσας 
τὸ 
βέλος 
ἐπεδείκνυ 
τῷ 
Τίτῳ 
καὶ 
ὡς 
οὐ 
δίκαια 
πάσχων 
κατεμέμφετο. 
πρὸς 
δὲ 
τὸν 
βαλόντα 
σχετλιάσας 
Καῖσαρ 
ἔπεμπε 
παρεστῶτα 
τὸν 
Ἰώσηπον 
δοῦναι 
τῷ 
Κάστορι 
δεξιάν. 
ἀλλʼ 
ὁ 
μὲν 
οὔτʼ 
αὐτὸς 
ἔφη 
προσελεύσεσθαι, 
φρονεῖν 
γὰρ 
οὐδὲν 
ὑγιὲς 
τοὺς 
δεομένους, 
καὶ 
τοὺς 
ὡρμημένους 
τῶν 
φίλων 
κατέσχεν· 
Αἰνείας 
δέ 
τις 
τῶν 
αὐτομόλων 
αὐτὸς 
ἔφη 
προσελεύσεσθαι. 
καὶ 
τοῦ 
Κάστορος 
καλοῦντος, 
ὅπως 
δέξαιτό 
τις 
καὶ 
τὸ 
ἀργύριον 
ὃ 
φέροι 
μεθʼ 
αὑτοῦ, 
σπουδαιότερον 
ὁ 
Αἰνείας 
διαπετάσας 
τὸν 
κόλπον 
προσέδραμεν. 
ἀράμενος 
δὲ 
ὁ 
Κάστωρ 
πέτραν 
ἐπαφίησιν 
αὐτῷ, 
καὶ 
τούτου 
μὲν 
διήμαρτε 
φυλαξαμένου, 
τιτρώσκει 
δὲ 
στρατιώτην 
ἕτερον 
προσελθόντα. 
συννοήσας 
δὲ 
Καῖσαρ 
τὴν 
ἀπάτην 
πρὸς 
βλάβης 
μὲν 
ἔγνω 
τὸν 
ἐν 
πολέμοις 
ἔλεον, 
τὸ 
γὰρ 
ἀπηνέστερον 
ἧττον 
ὑποπίπτειν 
τῷ 
πανούργῳ, 
τὰς 
δʼ 
ἐμβολὰς 
τῆς 
ἑλεπόλεως 
ὀργῇ 
τῆς 
χλεύης 
ἐποιεῖτο 
δυνατωτέρας. 
ὑποδιδόντα 
δὲ 
τὸν 
πύργον 
ἐμπιπρᾶσιν 
οἱ 
περὶ 
τὸν 
Κάστορα, 
καὶ 
διὰ 
τῆς 
φλογὸς 
εἰς 
τὴν 
ὑπʼ 
αὐτῷ 
κρυπτὴν 
ἁλλόμενοι 
πάλιν 
δόξαν 
ἀνδρείας 
Ῥωμαίοις 
παρέσχον 
ὡς 
ῥίψαντες 
σφᾶς 
αὐτοὺς 
εἰς 
τὸ 
πῦρ. 
Αἱρεῖ 
δὲ 
Καῖσαρ 
ταύτῃ 
τὸ 
τεῖχος 
ἡμέρᾳ 
πέμπτῃ 
μετὰ 
τὸ 
πρῶτον, 
καὶ 
τῶν 
Ἰουδαίων 
φυγόντων 
ἀπʼ 
αὐτοῦ 
παρέρχεται 
μετὰ 
χιλίων 
ἔνδον 
ὁπλιτῶν 
καὶ 
τῶν 
περὶ 
αὐτὸν 
ἐπιλέκτων, 
καθὸ 
 καὶ 
τῆς 
καινῆς 
πόλεως 
ἐριοπώλιά 
τε 
ἦν 
καὶ 
χαλκεῖα 
καὶ 
ἱματίων 
ἀγορά, 
πρός 
τε 
τὸ 
τεῖχος 
πλάγιοι 
κατέτεινον 
οἱ 
στενωποί. 
εἰ 
μὲν 
οὖν 
ἢ 
τοῦ 
τείχους 
εὐθέως 
πλέον 
διέλυσεν 
ἢ 
πολέμου 
νόμῳ 
παρελθὼν 
ἐπόρθει 
τὸ 
ληφθέν, 
οὐκ 
ἂν 
οἶμαί 
τις 
ἐμίγη 
βλάβη 
τῷ 
κράτει. 
νῦν 
δὲ 
Ἰουδαίους 
μὲν 
ἐλπίσας 
δυσωπήσειν 
ἐξὸν 
κακοῦν 
τῷ 
μὴ 
θέλειν, 
πρὸς 
δʼ 
ἀναχώρησιν 
εὐμαρῆ 
τὴν 
εἰσβολὴν 
οὐκ 
ἐπλάτυνεν· 
οὐ 
γὰρ 
ἐπιβουλεύσειν 
οὓς 
εὐεργετεῖν 
ὑπελάμβανεν. 
παρελθὼν 
γοῦν 
οὔτε 
κτείνειν 
τινὰ 
τῶν 
καταλαμβανομένων 
ἐπέτρεψεν 
οὔτε 
ὑποπιμπράναι 
τὰς 
οἰκίας, 
ἀλλὰ 
τοῖς 
μὲν 
στασιασταῖς 
εἰ 
βούλοιντο 
μάχεσθαι 
δίχα 
τῆς 
τοῦ 
δήμου 
βλάβης 
ἄδειαν 
ἐξόδου, 
τῷ 
δήμῳ 
δὲ 
τὰς 
κτήσεις 
ὑπισχνεῖτο 
δώσειν· 
περὶ 
πλείστου 
γὰρ 
ἐποιεῖτο 
σῶσαι 
τὴν 
μὲν 
πόλιν 
αὑτῷ, 
τὸν 
δὲ 
ναὸν 
τῇ 
πόλει. 
τὸν 
μὲν 
οὖν 
λαὸν 
ἕτοιμον 
εἶχεν 
εἰς 
ἃ 
προύτρεπεν 
καὶ 
πάλαι, 
τοῖς 
μαχίμοις 
δʼ 
ἐδόκει 
τὸ 
φιλάνθρωπον 
ἀσθένεια, 
καὶ 
τὸν 
Τίτον 
ἀδυναμίᾳ 
τοῦ 
τὴν 
ἄλλην 
πόλιν 
ἑλεῖν 
ταῦτα 
προτείνειν 
ὑπελάμβανον. 
διαπειλοῦντες 
δὲ 
τοῖς 
δημόταις 
θάνατον, 
εἰ 
περὶ 
παραδόσεως 
μνησθείη 
τις 
αὐτῶν, 
καὶ 
τοὺς 
παραφθεγγομένους 
εἰρήνην 
ἀποσφάττοντες, 
ἐπιτίθενται 
καὶ 
τοῖς 
εἰσελθοῦσι 
Ῥωμαίων, 
οἱ 
μὲν 
κατὰ 
τοὺς 
στενωποὺς 
ὑπαντιάσαντες, 
οἱ 
δʼ 
ἀπὸ 
τῶν 
οἰκιῶν, 
ἄλλοι 
δʼ 
ἔξω 
τοῦ 
τείχους 
κατὰ 
τὰς 
ἄνω 
προπηδήσαντες 
πύλας. 
πρὸς 
οὓς 
ταραχθέντες 
οἱ 
φρουροὶ 
τοῦ 
τείχους 
καθαλλόμενοι 
τῶν 
πύργων 
ἀνεχώρουν 
εἰς 
τὰ 
στρατόπεδα. 
κραυγὴ 
δʼ 
ἦν 
τῶν 
μὲν 
 εἴσω 
πάντοθεν 
πολεμίοις 
κεκυκλωμένων, 
τῶν 
δʼ 
ἔξωθεν 
περὶ 
τοῖς 
ἀπολειφθεῖσι 
δεδοικότων. 
πληθύνοντες 
δʼ 
ἀεὶ 
Ἰουδαῖοι 
καὶ 
πολλὰ 
πλεονεκτοῦντες 
κατʼ 
ἐμπειρίαν 
τῶν 
στενωπῶν 
ἐτίτρωσκόν 
τε 
πολλοὺς 
καὶ 
προσπίπτοντες 
ἐξώθουν. 
οἱ 
δὲ 
κατʼ 
ἀνάγκην 
τὸ 
πλέον 
ἀντεῖχον, 
οὐ 
γὰρ 
ἦν 
ἀθρόους 
διαφυγεῖν 
διὰ 
στενοῦ 
τοῦ 
τείχους, 
δοκοῦσί 
τε 
ἂν 
κατακοπῆναι 
πάντες 
οἱ 
παρελθόντες 
μὴ 
προσαμύναντος 
τοῦ 
Τίτου. 
διαστήσας 
γὰρ 
ἐπʼ 
ἄκροις 
τοῖς 
στενωποῖς 
τοὺς 
τοξότας 
καὶ 
κατὰ 
τὸν 
μάλιστα 
πληθύοντα 
σταθεὶς 
αὐτός, 
ἀνέστελλε 
τοῖς 
βέλεσι 
τοὺς 
πολεμίους, 
καὶ 
σὺν 
αὐτῷ 
Δομέτιος 
Σαβῖνος, 
ἀνὴρ 
ἀγαθὸς 
καὶ 
κατὰ 
ταύτην 
φανεὶς 
τὴν 
μάχην. 
παρέμεινε 
δὲ 
συνεχῶς 
τοξεύων 
Καῖσαρ 
καὶ 
τοὺς 
Ἰουδαίους 
κωλύων 
παρελθεῖν, 
μέχρι 
πάντες 
ἀνεχώρησαν 
οἱ 
στρατιῶται. 
Ῥωμαῖοι 
μὲν 
οὕτως 
κρατήσαντες 
τοῦ 
δευτέρου 
τείχους 
ἐξεώσθησαν, 
τῶν 
δʼ 
ἀνὰ 
τὸ 
ἄστυ 
μαχίμων 
ἐπήρθη 
τὰ 
φρονήματα, 
καὶ 
μετέωροι 
πρὸς 
τὴν 
εὐπραγίαν 
ἦσαν, 
οὔτʼ 
ἂν 
Ῥωμαίους 
εἰς 
τὴν 
πόλιν 
τολμήσειν 
ἔτι 
παρελθεῖν 
οὔτʼ 
αὐτοὶ 
παρελθόντων 
ἡττηθήσεσθαι 
δοκοῦντες. 
ἐπεσκότει 
γὰρ 
αὐτῶν 
ταῖς 
γνώμαις 
διὰ 
τὰς 
παρανομίας 
ὁ 
θεός, 
καὶ 
οὔτε 
τὴν 
Ῥωμαίων 
ἰσχὺν 
ὅσῳ 
πλείων 
κατελείπετο 
τῆς 
ἐξελαθείσης 
ἔβλεπον 
οὔτε 
τὸν 
ὑφέρποντα 
λιμὸν 
αὐτοῖς· 
ἔτι 
γὰρ 
παρῆν 
ἐσθίειν 
ἐκ 
τῶν 
δημοσίων 
κακῶν 
καὶ 
τὸ 
τῆς 
πόλεως 
αἷμα 
πίνειν· 
ἔνδεια 
δὲ 
τοὺς 
ἀγαθοὺς 
ἐπεῖχε 
πάλαι, 
καὶ 
σπάνει 
τῶν 
ἐπιτηδείων 
διελύοντο 
πολλοί. 
τὴν 
δὲ 
τοῦ 
λαοῦ 
φθορὰν 
ἑαυτῶν 
οἱ 
στασιασταὶ 
κουφισμὸν 
ὑπελάμβανον· 
μόνους 
γὰρ 
ἠξίουν 
σώζεσθαι 
τοὺς 
μὴ 
ζητοῦντας 
εἰρήνην 
καὶ 
κατὰ 
Ῥωμαίων 
ζῆν 
προῃρημένους, 
τὸ 
δʼ 
ἐναντίον 
πλῆθος 
ὥσπερ 
βάρβαρον 
ἥδοντο 
δαπανώμενον. 
τοιοῦτοι 
μὲν 
δὴ 
πρὸς 
τοὺς 
ἔνδον 
ἦσαν· 
Ῥωμαίους 
δὲ 
πάλιν 
τῆς 
εἰσόδου 
πειρωμένους 
ἐκώλυον 
φραξάμενοι 
καὶ 
τὸ 
καταρριφθὲν 
ἀντιτειχίσαντες 
τοῖς 
σώμασι 
τρισὶ 
μὲν 
ἀντέσχον 
ἡμέραις 
καρτερῶς 
ἀμυνόμενοι, 
τῇ 
τετάρτῃ 
δὲ 
προσβαλόντα 
γενναίως 
Τίτον 
οὐκ 
ἤνεγκαν, 
ἀλλὰ 
βιασθέντες 
ᾗ 
καὶ 
πρότερον 
ἀναφεύγουσιν. 
ὁ 
δὲ 
πάλιν 
τοῦ 
τείχους 
κρατήσας 
τὸ 
προσάρκτιον 
μὲν 
εὐθέως 
κατέρριψε 
πᾶν, 
ἐπὶ 
δὲ 
τοῦ 
κατὰ 
μεσημβρίαν 
φρουρὰς 
τοῖς 
πύργοις 
ἐγκαταστήσας 
τῷ 
τρίτῳ 
προσβάλλειν 
ἐπενόει. 
Δόξαν 
δʼ 
ἐπανεῖναι 
πρὸς 
ὀλίγον 
τὴν 
πολιορκίαν 
καὶ 
διωρίαν 
βουλῆς 
τοῖς 
στασιασταῖς 
παρέχειν, 
εἴ 
τι 
πρὸς 
τὴν 
καθαίρεσιν 
ἐνδοῖεν 
τοῦ 
δευτέρου 
τείχους 
ἢ 
καὶ 
τὸν 
λιμὸν 
ὑποδείσαντες, 
οὐ 
γὰρ 
εἰς 
πολὺ 
τὰς 
ἁρπαγὰς 
αὐτοῖς 
ἐξαρκέσειν, 
εἰς 
δέον 
κατεχρῆτο 
τὴν 
ἄνεσιν· 
ἐνστάσης 
γὰρ 
τῆς 
προθεσμίας, 
καθʼ 
ἣν 
ἔδει 
διαδοῦναι 
τοῖς 
στρατιώταις 
τροφάς, 
ἐν 
ἀπόπτῳ 
τοῖς 
πολεμίοις 
ἐκέλευσε 
τοὺς 
ἡγεμόνας 
ἐκτάξαντας 
τὴν 
δύναμιν 
ἀπαριθμεῖν 
ἑκάστῳ 
τἀργύριον. 
οἱ 
δέ, 
ὥσπερ 
ἔθος, 
ἀποκαλύψαντες 
τὰ 
ὅπλα 
θήκαις 
ἐσκεπασμένα 
τέως 
κατάφρακτοι 
προῄεσαν 
καὶ 
τοὺς 
ἵππους 
ἄγοντες 
οἱ 
ἱππεῖς 
κεκοσμημένους. 
ἐπὶ 
πλεῖστον 
δὲ 
τὰ 
πρὸ 
τῆς 
πόλεως 
ἀργύρῳ 
καὶ 
χρυσῷ 
περιελάμπετο, 
καὶ 
τῆς 
ὄψεως 
ἐκείνης 
οὐδὲν 
οὔτε 
τοῖς 
σφετέροις 
ἐπιτερπέστερον 
οὔτε 
τοῖς 
πολεμίοις 
παρέστη 
φοβερώτερον. 
κατεπλήσθη 
γὰρ 
ἀφορώντων 
τό 
τε 
ἀρχαῖον 
τεῖχος 
ἅπαν 
καὶ 
τοῦ 
ἱεροῦ 
τὸ 
βόρειον 
κλίμα, 
τάς 
τε 
οἰκίας 
μεστὰς 
ἦν 
προκυπτόντων 
ἰδεῖν, 
καὶ 
τῆς 
πόλεως 
οὐδὲν 
ὃ 
μὴ 
κεκάλυπτο 
πλήθει 
διεφαίνετο. 
κατάπληξις 
δὲ 
δεινὴ 
καὶ 
τοῖς 
τολμηροτάτοις 
ἐνέπεσε 
τήν 
τε 
δύναμιν 
ἐπὶ 
ταὐτὸ 
πᾶσαν 
ὁρῶσι 
καὶ 
τὸ 
κάλλος 
τῶν 
ὅπλων 
καὶ 
τὴν 
εὐταξίαν 
τῶν 
ἀνδρῶν· 
δοκοῦσί 
τε 
ἄν 
μοι 
πρὸς 
ἐκείνην 
οἱ 
στασιασταὶ 
μεταβαλέσθαι 
τὴν 
ὄψιν, 
εἰ 
μὴ 
διʼ 
ὑπερβολὴν 
ὧν 
τὸν 
δῆμον 
ἔδρασαν 
κακῶν 
συγγνώμην 
παρὰ 
Ῥωμαίοις 
ἀπήλπιζον. 
ἀποκειμένου 
δὲ 
τοῦ 
μετὰ 
κολάσεως, 
εἰ 
παύσαιντο, 
πολὺ 
κρείττονα 
τὸν 
ἐν 
πολέμῳ 
θάνατον 
ἡγοῦντο. 
καὶ 
τὸ 
χρεὼν 
δʼ 
ἐκράτει 
τούς 
τε 
ἀναιτίους 
τοῖς 
αἰτίοις 
συναπολέσθαι 
καὶ 
τῇ 
στάσει 
τὴν 
πόλιν. 
Τέσσαρσιν 
μὲν 
οὖν 
ἡμέραις 
οἱ 
Ῥωμαῖοι 
καθʼ 
ἕκαστον 
τάγμα 
διετέλεσαν 
τὰς 
τροφὰς 
κομιζόμενοι, 
τῇ 
πέμπτῃ 
δʼ 
ὡς 
οὐδὲν 
ἀπήντα 
παρὰ 
τῶν 
Ἰουδαίων 
εἰρηνικόν, 
διχῆ 
διελὼν 
τὰ 
τάγματα 
Τίτος 
ἤρχετο 
τῶν 
χωμάτων 
κατά 
τε 
τὴν 
Ἀντωνίαν 
καὶ 
τὸ 
τοῦ 
Ἰωάννου 
μνημεῖον, 
ταύτῃ 
μὲν 
τὴν 
ἄνω 
πόλιν 
αἱρήσειν 
ἐπινοῶν, 
τὸ 
δʼ 
ἱερὸν 
κατὰ 
τὴν 
Ἀντωνίαν· 
τούτου 
γὰρ 
μὴ 
ληφθέντος 
οὐδὲ 
τὸ 
ἄστυ 
κατέχειν 
ἀκίνδυνον 
ἦν· 
πρὸς 
ἑκατέρῳ 
δὲ 
μέρει 
δύο 
χώματα 
ἠγείρετο 
καθʼ 
ἓν 
ἑκάστου 
τάγματος. 
καὶ 
τοὺς 
μὲν 
παρὰ 
τὸ 
μνημεῖον 
ἐργαζομένους 
οἵ 
τε 
Ἰδουμαῖοι 
καὶ 
τὸ 
μετὰ 
τοῦ 
Σίμωνος 
ὁπλιτικὸν 
εἶργον 
ἐπεκθέοντες, 
τοὺς 
δὲ 
πρὸ 
τῆς 
Ἀντωνίας 
οἱ 
περὶ 
τὸν 
Ἰωάννην 
καὶ 
τὸ 
τῶν 
ζηλωτῶν 
πλῆθος. 
ἐπλεονέκτουν 
δὲ 
οὐ 
κατὰ 
χεῖρα 
μόνον 
ἀφʼ 
ὑψηλοτέρων 
μαχόμενοι, 
καὶ 
τοῖς 
ὀργάνοις 
δὲ 
ἤδη 
χρῆσθαι 
μεμαθηκότες· 
ἡ 
γὰρ 
καθʼ 
ἡμέραν 
τριβὴ 
κατὰ 
μικρὸν 
ἔθρεψε 
τὴν 
ἐμπειρίαν. 
εἶχον 
δʼ 
ὀξυβελεῖς 
μὲν 
τριακοσίους, 
τεσσαράκοντα 
δὲ 
τῶν 
λιθοβόλων, 
διʼ 
ὧν 
τὰ 
χώματα 
τοῖς 
Ῥωμαίοις 
ἐποίουν 
 δυσέργαστα. 
Τίτος 
δὲ 
σώζεσθαί 
τε 
τὴν 
πόλιν 
καὶ 
ἀπόλλυσθαι 
εἰδὼς 
ἑαυτῷ, 
ἅμα 
καὶ 
τῇ 
πολιορκίᾳ 
προσέκειτο 
καὶ 
τοῦ 
παραινεῖν 
Ἰουδαίοις 
μετάνοιαν 
οὐκ 
ἠμέλει, 
τοῖς 
δʼ 
ἔργοις 
ἀνέμισγε 
συμβουλίαν, 
καὶ 
πολλάκις 
γινώσκων 
ἀνυτικώτερον 
ὅπλων 
τὸν 
λόγον 
αὐτός 
τε 
σώζεσθαι 
παρεκάλει 
παραδόντας 
τὴν 
πόλιν 
ἤδη 
παρειλημμένην 
καὶ 
τὸν 
Ἰώσηπον 
καθίει 
τῇ 
πατρίῳ 
γλώσσῃ 
διαλέγεσθαι, 
τάχʼ 
ἂν 
ἐνδοῦναι 
πρὸς 
ὁμόφυλον 
δοκῶν 
αὐτούς. 
Οὗτος 
περιιὼν 
τὸ 
τεῖχος 
καὶ 
πειρώμενος 
ἔξω 
τε 
βέλους 
εἶναι 
καὶ 
ἐν 
ἐπηκόῳ, 
πολλὰ 
κατηντιβόλει 
φείσασθαι 
μὲν 
αὑτῶν 
καὶ 
τοῦ 
δήμου, 
φείσασθαι 
δὲ 
τῆς 
πατρίδος 
καὶ 
τοῦ 
ἱεροῦ 
μηδὲ 
γενέσθαι 
πρὸς 
ταῦτα 
τῶν 
ἀλλοφύλων 
ἀπαθεστέρους. 
Ῥωμαίους 
μέν 
γε 
τοὺς 
μὴ 
μετέχοντας 
ἐντρέπεσθαι 
τὰ 
τῶν 
πολεμίων 
ἅγια 
καὶ 
μέχρι 
νῦν 
τὰς 
χεῖρας 
ἐπέχειν, 
τοὺς 
δʼ 
ἐντραφέντας 
αὐτοῖς 
κἂν 
περισωθῇ 
μόνους 
ἕξοντας 
ὡρμῆσθαι 
πρὸς 
ἀπώλειαν 
αὐτῶν. 
ἦ 
μὴν 
τὰ 
καρτερώτερα 
μὲν 
αὐτῶν 
ὁρᾶν 
τείχη 
πεπτωκότα, 
λειπόμενον 
δὲ 
τὸ 
τῶν 
ἑαλωκότων 
ἀσθενέστερον· 
γινώσκειν 
δὲ 
τὴν 
Ῥωμαίων 
ἰσχὺν 
ἀνυπόστατον 
καὶ 
τὸ 
δουλεύειν 
τούτοις 
οὐκ 
ἀπείρατον 
αὐτοῖς. 
εἰ 
γὰρ 
δὴ 
καὶ 
πολεμεῖν 
ὑπὲρ 
ἐλευθερίας 
καλόν, 
χρῆναι 
τὸ 
πρῶτον· 
τὸ 
δʼ 
ἅπαξ 
ὑποπεσόντας 
καὶ 
μακροῖς 
εἴξαντας 
χρόνοις 
ἔπειτα 
ἀποσείεσθαι 
τὸν 
ζυγὸν 
δυσθανατούντων, 
οὐ 
φιλελευθέρων 
εἶναι. 
δεῖν 
 μέντοι 
καὶ 
δεσπότας 
ἀδοξεῖν 
ταπεινοτέρους, 
οὐχ 
οἷς 
ὑποχείρια 
τὰ 
πάντα. 
τί 
γὰρ 
Ῥωμαίους 
διαπεφευγέναι, 
πλὴν 
εἰ 
μή 
τι 
διὰ 
θάλπος 
ἢ 
κρύος 
ἄχρηστον; 
μεταβῆναι 
γὰρ 
πρὸς 
αὐτοὺς 
πάντοθεν 
τὴν 
τύχην, 
καὶ 
κατὰ 
ἔθνος 
τὸν 
θεὸν 
ἐμπεριάγοντα 
τὴν 
ἀρχὴν 
νῦν 
ἐπὶ 
τῆς 
Ἰταλίας 
εἶναι. 
νόμον 
γε 
μὴν 
ὡρίσθαι 
καὶ 
παρὰ 
θηρσὶν 
ἰσχυρότατον 
καὶ 
παρὰ 
ἀνθρώποις, 
εἴκειν 
τοῖς 
δυνατωτέροις 
καὶ 
τὸ 
κρατεῖν 
παρʼ 
οἷς 
ἀκμὴ 
τῶν 
ὅπλων 
εἶναι. 
διὰ 
τοῦτο 
καὶ 
τοὺς 
προγόνους 
αὐτῶν 
καὶ 
ταῖς 
ψυχαῖς 
καὶ 
τοῖς 
σώμασιν 
ἔτι 
δὲ 
καὶ 
ταῖς 
ἄλλαις 
ἀφορμαῖς 
ἀμείνους 
ὄντας 
εἶξαι 
Ῥωμαίοις, 
οὐκ 
ἂν 
εἰ 
μὴ 
τὸν 
θεὸν 
ᾔδεσαν 
σὺν 
αὐτοῖς 
τοῦθʼ 
ὑπομείναντας. 
αὐτοὺς 
δὲ 
τίνι 
καὶ 
πεποιθότας 
ἀντέχειν, 
ἑαλωκυίας 
μὲν 
ἐκ 
πλείστου 
τῆς 
πόλεως 
μέρους, 
τῶν 
δʼ 
ἔνδον, 
εἰ 
καὶ 
τὰ 
τείχη 
παρέμενεν, 
ἁλώσεως 
χεῖρον 
διακειμένων; 
οὐ 
γὰρ 
λανθάνειν 
Ῥωμαίους 
τὸν 
ἐν 
τῇ 
πόλει 
λιμόν, 
ᾧ 
νῦν 
μὲν 
τὸν 
δῆμον, 
μετʼ 
οὐ 
πολὺ 
δὲ 
διαφθαρήσεσθαι 
καὶ 
τοὺς 
μαχίμους. 
εἰ 
γὰρ 
δὴ 
καὶ 
παύσαιντο 
Ῥωμαῖοι 
τῆς 
πολιορκίας 
μηδʼ 
ἐπιπίπτοιεν 
τῇ 
πόλει 
ξιφήρεις, 
αὐτοῖς 
γε 
τὸν 
ἄμαχον 
πόλεμον 
ἔνδον 
παρακαθῆσθαι 
καθʼ 
ἑκάστην 
ὥραν 
τρεφόμενον, 
εἰ 
μὴ 
καὶ 
πρὸς 
τὸν 
λιμὸν 
ἆραι 
τὰ 
ὅπλα 
καὶ 
μάχεσθαι 
δύνανται 
μόνοι 
τε 
καὶ 
παθῶν 
ἐπικρατεῖν. 
προσετίθει 
δὲ 
ὡς 
καλὸν 
πρὸ 
ἀνηκέστου 
συμφορᾶς 
μεταβαλέσθαι 
καὶ 
πρὸς 
τὸ 
σωτήριον 
ἕως 
ἔξεστι 
ῥέψαι· 
καὶ 
γὰρ 
οὐδὲ 
μνησικακήσειν 
αὐτοῖς 
Ῥωμαίους 
τῶν 
γεγενημένων, 
εἰ 
μὴ 
μέχρι 
τέλους 
ἀπαυθαδίσαιντο· 
φύσει 
τε 
γὰρ 
ἐν 
τῷ 
κρατεῖν 
ἡμέρους 
εἶναι 
καὶ 
πρὸ 
τῶν 
θυμῶν 
θήσεσθαι 
τὸ 
συμφέρον. 
τοῦτο 
δʼ 
εἶναι 
μήτε 
τὴν 
πόλιν 
ἀνδρῶν 
κενὴν 
μήτε 
τὴν 
χώραν 
ἔρημον 
ἔχειν. 
διὸ 
 καὶ 
νῦν 
Καίσαρα 
βούλεσθαι 
δεξιὰν 
αὐτοῖς 
παρασχεῖν· 
οὐ 
γὰρ 
ἂν 
σῶσαί 
τινα 
βίᾳ 
λαβόντα 
τὴν 
πόλιν, 
καὶ 
μάλιστα 
μηδʼ 
ἐν 
ἐσχάταις 
συμφοραῖς 
ὑπακουσάντων 
παρακαλοῦντι. 
τοῦ 
γε 
μὴν 
ταχέως 
τὸ 
τρίτον 
τεῖχος 
ἁλώσεσθαι 
τὰ 
προεαλωκότα 
πίστιν 
εἶναι· 
κἂν 
ἄρρηκτον 
δὲ 
ᾖ 
τὸ 
ἔρυμα, 
τὸν 
λιμὸν 
ὑπὲρ 
Ῥωμαίων 
αὐτοῖς 
μαχεῖσθαι. 
Ταῦτα 
τὸν 
Ἰώσηπον 
παραινοῦντα 
πολλοὶ 
μὲν 
ἔσκωπτον 
ἀπὸ 
τοῦ 
τείχους, 
πολλοὶ 
δʼ 
ἐβλασφήμουν, 
ἔνιοι 
δʼ 
ἔβαλλον. 
ὁ 
δʼ 
ὡς 
ταῖς 
φανεραῖς 
οὐκ 
ἔπειθε 
συμβουλίαις, 
ἐπὶ 
τὰς 
ὁμοφύλους 
μετέβαινεν 
ἱστορίας 
“ἆ 
δειλοί, 
βοῶν, 
καὶ 
τῶν 
ἰδίων 
ἀμνήμονες 
συμμάχων, 
ὅπλοις 
καὶ 
χερσὶ 
πολεμεῖτε 
Ῥωμαίοις; 
τίνα 
γὰρ 
ἄλλον 
οὕτως 
ἐνικήσαμεν; 
πότε 
δʼ 
οὐ 
θεὸς 
ὁ 
κτίσας 
ἂν 
ἀδικῶνται 
Ἰουδαίων 
ἔκδικος; 
οὐκ 
ἐπιστραφέντες 
ὄψεσθε 
πόθεν 
ὁρμώμενοι 
μάχεσθε 
καὶ 
πηλίκον 
ἐμιάνατε 
σύμμαχον; 
οὐκ 
ἀναμνήσεσθε 
πατέρων 
ἔργα 
δαιμόνια, 
καὶ 
τὸν 
ἅγιον 
τόνδε 
χῶρον 
ἡλίκους 
ἡμῖν 
πάλαι 
πολέμους 
καθεῖλεν; 
ἐγὼ 
μὲν 
φρίττω 
τὰ 
ἔργα 
τοῦ 
θεοῦ 
λέγων 
εἰς 
ἀναξίους 
ἀκοάς· 
ἀκούετε 
δʼ 
ὅμως, 
ἵνα 
γνῶτε 
μὴ 
μόνον 
Ῥωμαίοις 
πολεμοῦντες 
ἀλλὰ 
καὶ 
τῷ 
θεῷ. 
βασιλεὺς 
ὁ 
τότε 
Νεχαὼς 
Αἰγυπτίων, 
ὁ 
δʼ 
αὐτὸς 
ἐκαλεῖτο 
καὶ 
Φαραώ, 
μυρίᾳ 
χειρὶ 
καταβὰς 
ἥρπασε 
Σάρραν 
βασιλίδα, 
τὴν 
μητέρα 
τοῦ 
γένους 
ἡμῶν. 
τί 
οὖν 
ὁ 
ταύτης 
ἀνὴρ 
Ἁβραάμ, 
προπάτωρ 
δὲ 
ἡμέτερος; 
ἆρα 
τὸν 
ὑβριστὴν 
ἠμύνατο 
τοῖς 
ὅπλοις, 
καίτοι 
ὀκτωκαίδεκα 
μὲν 
καὶ 
τριακοσίους 
ὑπάρχους 
ἔχων, 
δύναμιν 
δὲ 
ἐφʼ 
ἑκάστῳ 
τούτων 
ἄπειρον; 
ἢ 
αὐτοὺς 
μὲν 
ἐρημίαν 
ἡγήσατο 
μὴ 
συμπαρόντος 
θεοῦ, 
καθαρὰς 
δʼ 
ἀνατείνας 
τὰς 
χεῖρας 
εἰς 
ὃν 
νῦν 
ἐμιάνατε 
χῶρον 
ὑμεῖς 
τὸν 
ἀνίκητον 
αὐτῷ 
βοηθὸν 
ἐστρατολόγησεν; 
οὐ 
 μετὰ 
μίαν 
ἑσπέραν 
ἄχραντος 
μὲν 
ἡ 
βασίλισσα 
ἀνεπέμφθη 
πρὸς 
τὸν 
ἄνδρα, 
προσκυνῶν 
δὲ 
τὸν 
ὑφʼ 
ὑμῶν 
αἱμαχθέντα 
χῶρον 
ὁμοφύλῳ 
φόνῳ 
καὶ 
τρέμων 
ἀπὸ 
τῶν 
ἐν 
νυκτὶ 
φαντασμάτων 
ἔφευγεν 
ὁ 
Αἰγύπτιος, 
ἀργύρῳ 
δὲ 
καὶ 
χρυσῷ 
τοὺς 
θεοφιλεῖς 
Ἑβραίους 
ἐδωρεῖτο; 
εἴπω 
τὴν 
εἰς 
Αἴγυπτον 
μετοικίαν 
τῶν 
πατέρων; 
οὐ 
τυραννούμενοι 
καὶ 
βασιλεῦσιν 
ἀλλοφύλοις 
ὑποπεπτωκότες 
τετρακοσίοις 
ἔτεσι 
παρὸν 
ὅπλοις 
ἀμύνεσθαι 
καὶ 
χερσὶ 
σφᾶς 
αὐτοὺς 
ἐπέτρεψαν 
τῷ 
θεῷ; 
τίς 
οὐκ 
οἶδεν 
τὴν 
παντὸς 
θηρίου 
καταπλησθεῖσαν 
Αἴγυπτον 
καὶ 
πάσῃ 
φθαρεῖσαν 
νόσῳ, 
τὴν 
ἄκαρπον 
[γῆν], 
τὸν 
ἐπιλείποντα 
Νεῖλον, 
τὰς 
ἐπαλλήλους 
δέκα 
πληγάς, 
τοὺς 
διὰ 
ταῦτα 
μετὰ 
φρουρᾶς 
προπεμπομένους 
πατέρας 
ἡμῶν 
ἀναιμάκτους 
ἀκινδύνους, 
οὓς 
ὁ 
θεὸς 
αὑτῷ 
νεωκόρους 
ἦγεν; 
ἀλλὰ 
τὴν 
ὑπὸ 
Σύρων 
ἁρπαγεῖσαν 
ἁγίαν 
ἡμῖν 
λάρνακα 
οὐκ 
ἐστέναξε 
μὲν 
ἡ 
Παλαιστίνη 
καὶ 
Δαγὼν 
τὸ 
ξόανον, 
ἐστέναξε 
δὲ 
πᾶν 
τὸ 
τῶν 
ἁρπασαμένων 
ἔθνος, 
σηπόμενοι 
δὲ 
τὰ 
κρυπτὰ 
τοῦ 
σώματος 
καὶ 
διʼ 
αὐτῶν 
τὰ 
σπλάγχνα 
μετὰ 
τῶν 
σιτίων 
καταφέροντες, 
χερσὶ 
ταῖς 
λῃσαμέναις 
ἀνεκόμισαν 
κυμβάλων 
καὶ 
τυμπάνων 
ἤχῳ 
καὶ 
πᾶσι 
μειλικτηρίοις 
ἱλασκόμενοι 
τὸ 
ἅγιον; 
θεὸς 
ἦν 
ὁ 
ταῦτα 
πατράσιν 
ἡμετέροις 
στρατηγῶν, 
ὅτι 
τὰς 
χεῖρας 
καὶ 
τὰ 
ὅπλα 
παρέντες 
αὐτῷ 
κρῖναι 
τὸ 
ἔργον 
ἐπέτρεψαν. 
βασιλεὺς 
Ἀσσυρίων 
Σενναχηρεὶμ 
ὅτε 
πᾶσαν 
τὴν 
Ἀσίαν 
ἐπισυρόμενος 
τήνδε 
περιεστρατοπεδεύσατο 
τὴν 
πόλιν, 
ἆρα 
χερσὶν 
ἀνθρωπίναις 
ἔπεσεν; 
οὐχ 
αἱ 
μὲν 
ἀπὸ 
τῶν 
ὅπλων 
ἠρεμοῦσαι 
ἐν 
προσευχαῖς 
ἦσαν, 
ἄγγελος 
δὲ 
τοῦ 
θεοῦ 
μιᾷ 
νυκτὶ 
τὴν 
ἄπειρον 
στρατιὰν 
ἐλυμήνατο, 
καὶ 
μεθʼ 
ἡμέραν 
ἀναστὰς 
ὁ 
Ἀσσύριος 
ὀκτωκαίδεκα 
μυριάδας 
ἐπὶ 
πεντακισχιλίοις 
νεκρῶν 
εὗρε, 
μετὰ 
δὲ 
τῶν 
καταλειπομένων 
ἀνόπλους 
καὶ 
μὴ 
διώκοντας 
Ἑβραίους 
ἔφυγεν; 
ἴστε 
καὶ 
τὴν 
ἐν 
Βαβυλῶνι 
δουλείαν, 
ἔνθα 
μετανάστης 
ὁ 
λαὸς 
ὢν 
ἔτεσιν 
ἑβδομήκοντα 
οὐ 
πρότερον 
εἰς 
ἐλευθερίαν 
ἀνεχαίτισεν 
ἢ 
Κῦρον 
τοῦτο 
χαρίσασθαι 
τῷ 
θεῷ· 
προυπέμφθησαν 
γοῦν 
ὑπʼ 
αὐτοῦ, 
καὶ 
πάλιν 
τὸν 
αὑτῶν 
σύμμαχον 
ἐνεωκόρουν. 
καθόλου 
δʼ 
εἰπεῖν, 
οὐκ 
ἔστιν 
ὅ 
τι 
κατώρθωσαν 
οἱ 
πατέρες 
ἡμῶν 
τοῖς 
ὅπλοις 
ἢ 
δίχα 
τούτων 
διήμαρτον 
ἐπιτρέψαντες 
τῷ 
θεῷ· 
μένοντες 
μέν 
γε 
κατὰ 
χώραν 
ἐνίκων 
ὡς 
ἐδόκει 
τῷ 
κριτῇ, 
μαχόμενοι 
δὲ 
ἔπταισαν 
ἀεί. 
τοῦτο 
μέν, 
ἡνίκα 
βασιλεὺς 
Βαβυλωνίων 
ἐπολιόρκει 
ταύτην 
τὴν 
πόλιν, 
συμβαλὼν 
Σεδεκίας 
ὁ 
ἡμέτερος 
βασιλεὺς 
παρὰ 
τὰς 
Ἱερεμίου 
προφητείας 
αὐτός 
τε 
ἑάλω 
καὶ 
τὸ 
ἄστυ 
μετὰ 
τοῦ 
ναοῦ 
κατασκαπτόμενον 
εἶδε· 
καίτοι 
πόσῳ 
μετριώτερος 
ὁ 
μὲν 
βασιλεὺς 
ἐκεῖνος 
τῶν 
ὑμετέρων 
ἡγεμόνων 
ἦν, 
ὁ 
δʼ 
ὑπʼ 
αὐτῷ 
λαὸς 
ὑμῶν. 
βοῶντα 
γοῦν 
τὸν 
Ἱερεμίαν, 
ὡς 
ἀπέχθοιντο 
μὲν 
τῷ 
θεῷ 
διὰ 
τὰς 
εἰς 
αὐτὸν 
πλημμελείας, 
ἁλώσοιντο 
δʼ 
εἰ 
μὴ 
παραδοῖεν 
τὴν 
πόλιν, 
οὔθʼ 
ὁ 
βασιλεὺς 
οὔθʼ 
ὁ 
δῆμος 
ἀνεῖλεν. 
ἀλλʼ 
ὑμεῖς, 
ἵνʼ 
ἐάσω 
τἄνδον, 
οὐ 
γὰρ 
ἂν 
ἑρμηνεῦσαι 
δυναίμην 
τὰς 
παρανομίας 
ὑμῶν 
ἀξίως, 
ἐμὲ 
τὸν 
παρακαλοῦντα 
πρὸς 
σωτηρίαν 
ὑμᾶς 
βλασφημεῖτε 
καὶ 
βάλλετε, 
παροξυνόμενοι 
πρὸς 
τὰς 
ὑπομνήσεις 
τῶν 
ἁμαρτημάτων 
καὶ 
μηδὲ 
τοὺς 
λόγους 
φέροντες 
ὧν 
τἆργα 
δρᾶτε 
καθʼ 
ἡμέραν. 
τοῦτο 
δʼ, 
ἡνίκα 
Ἀντιόχου 
τοῦ 
κληθέντος 
Ἐπιφανοῦς 
προσκαθεζομένου 
τῇ 
πόλει 
πολλὰ 
πρὸς 
τὸ 
θεῖον 
ἐξυβρικότος, 
οἱ 
πρόγονοι 
μετὰ 
τῶν 
ὅπλων 
προῆλθον, 
αὐτοὶ 
μὲν 
ἀπεσφάγησαν 
ἐν 
τῇ 
μάχῃ, 
διηρπάγη 
δὲ 
τὸ 
ἄστυ 
τοῖς 
πολεμίοις, 
ἠρημώθη 
δʼ 
ἔτη 
τρία 
καὶ 
μῆνας 
ἓξ 
τὸ 
ἅγιον. 
 καὶ 
τί 
δεῖ 
τἆλλα 

λέγειν; 
ἀλλὰ 
Ῥωμαίους 
τίς 
ἐστρατολόγησε 
κατὰ 
τοῦ 
ἔθνους; 
οὐχ 
ἡ 
τῶν 
ἐπιχωρίων 
ἀσέβεια; 
πόθεν 
δʼ 
ἠρξάμεθα 
δουλείας; 
ἆρʼ 
οὐχὶ 
ἐκ 
στάσεως 
τῶν 
προγόνων, 
ὅτε 
ἡ 
Ἀριστοβούλου 
καὶ 
Ὑρκανοῦ 
μανία 
καὶ 
πρὸς 
ἀλλήλους 
ἔρις 
Πομπήιον 
ἐπήγαγεν 
τῇ 
πόλει 
καὶ 
Ῥωμαίοις 
ὑπέταξεν 
ὁ 
θεὸς 
τοὺς 
οὐκ 
ἀξίους 
ἐλευθερίας; 
τρισὶ 
γοῦν 
μησὶ 
πολιορκηθέντες 
ἑαυτοὺς 
παρέδοσαν, 
οὔθʼ 
ἁμαρτόντες 
εἰς 
τὰ 
ἅγια 
καὶ 
τοὺς 
νόμους 
ἡλίκα 
ὑμεῖς 
καὶ 
πολὺ 
μείζοσιν 
ἀφορμαῖς 
πρὸς 
τὸν 
πόλεμον 
χρώμενοι. 
τὸ 
δʼ 
Ἀντιγόνου 
τέλος 
τοῦ 
Ἀριστοβούλου 
παιδὸς 
οὐκ 
ἴσμεν, 
οὗ 
βασιλεύοντος 
ὁ 
θεὸς 
ἁλώσει 
πάλιν 
τὸν 
λαὸν 
ἤλαυνε 
πλημμελοῦντα, 
καὶ 
Ἡρώδης 
μὲν 
ὁ 
Ἀντιπάτρου 
Σόσσιον, 
Σόσσιος 
δὲ 
Ῥωμαίων 
στρατιὰν 
ἤγαγεν, 
περισχεθέντες 
δʼ 
ἐπὶ 
μῆνας 
ἓξ 
ἐπολιορκοῦντο, 
μέχρι 
δίκας 
τῶν 
ἁμαρτιῶν 
δόντες 
ἑάλωσαν 
καὶ 
διηρπάγη 
τοῖς 
πολεμίοις 
ἡ 
πόλις; 
οὕτως 
οὐδέποτε 
τῷ 
ἔθνει 
τὰ 
ὅπλα 
δέδοται, 
τῷ 
δὲ 
πολεμεῖσθαι 
καὶ 
τὸ 
ἁλώσεσθαι 
πάντως 
πρόσεστι. 
δεῖ 
γάρ, 
οἶμαι, 
τοὺς 
χωρίον 
ἅγιον 
νεμομένους 
ἐπιτρέπειν 
πάντα 
τῷ 
θεῷ 
δικάζειν 
καὶ 
καταφρονεῖν 
τότε 
χειρὸς 
ἀνθρωπίνης, 
ὅταν 
αὐτοὶ 
πείθωσι 
τὸν 
ἄνω 
δικαστήν. 
ὑμῖν 
δὲ 
τί 
τῶν 
εὐλογηθέντων 
ὑπὸ 
τοῦ 
νομοθέτου 
πέπρακται; 
τί 
δὲ 
τῶν 
ὑπʼ 
ἐκείνου 
κατηραμένων 
παραλέλειπται; 
πόσῳ 
δʼ 
ἐστὲ 
τῶν 
τάχιον 
ἁλόντων 
ἀσεβέστεροι; 
οὐ 
τὰ 
κρυπτὰ 
μὲν 
τῶν 
ἁμαρτημάτων 
ἠδοξήκατε, 
κλοπὰς 
λέγω 
καὶ 
ἐνέδρας 
καὶ 
μοιχείας, 
ἁρπαγαῖς 
δʼ 
ἐρίζετε 
καὶ 
φόνοις 
καὶ 
ξένας 
καινοτομεῖτε 
κακίας 
ὁδούς, 
ἐκδοχεῖον 
δὲ 
πάντων 
τὸ 
ἱερὸν 
γέγονεν 
καὶ 
χερσὶν 
ἐμφυλίοις 
ὁ 
θεῖος 
μεμίανται 
χῶρος, 
 ὃν 
καὶ 
Ῥωμαῖοι 
πόρρωθεν 
προσεκύνουν, 
πολλὰ 
τῶν 
ἰδίων 
ἐθῶν 
εἰς 
τὸν 
ὑμέτερον 
παραλύοντες 
νόμον. 
εἶτʼ 
ἐπὶ 
τούτοις 
τὸν 
ἀσεβηθέντα 
σύμμαχον 
προσδοκᾶτε; 
πάνυ 
γοῦν 
ἐστὲ 
δίκαιοι 
ἱκέται 
καὶ 
χερσὶ 
καθαραῖς 
τὸν 
βοηθὸν 
ὑμῶν 
παρακαλεῖτε. 
τοιαύταις 
ὁ 
βασιλεὺς 
ἡμῶν 
ἱκέτευσεν 
ἐπὶ 
τὸν 
Ἀσσύριον, 
ὅτε 
τὸν 
μέγαν 
ἐκεῖνον 
στρατὸν 
μιᾷ 
νυκτὶ 
κατέστρωσεν 
ὁ 
θεός; 
ὅμοια 
δὲ 
τῷ 
Ἀσσυρίῳ 
Ῥωμαῖοι 
δρῶσιν, 
ἵνα 
καὶ 
ἄμυναν 
ὑμεῖς 
ὁμοίαν 
ἐλπίσητε; 
οὐχ 
ὁ 
μὲν 
χρήματα 
παρὰ 
τοῦ 
βασιλέως 
ἡμῶν 
λαβὼν 
ἐφʼ 
ᾧ 
μὴ 
πορθήσει 
τὴν 
πόλιν 
κατέβη 
παρὰ 
τοὺς 
ὅρκους 
ἐμπρῆσαι 
τὸν 
ναόν, 
Ῥωμαῖοι 
δὲ 
τὸν 
συνήθη 
δασμὸν 
αἰτοῦσιν, 
ὃν 
οἱ 
πατέρες 
ἡμῶν 
τοῖς 
ἐκείνων 
πατράσι 
παρέσχον; 
καὶ 
τούτου 
τυχόντες 
οὔτε 
πορθοῦσι 
τὴν 
πόλιν 
οὔτε 
ψαύουσι 
τῶν 
ἁγίων, 
διδόασι 
δὲ 
ὑμῖν 
τὰ 
ἄλλα, 
γενεάς 
τʼ 
ἐλευθέρας 
καὶ 
κτήσεις 
τὰς 
ἑαυτῶν 
νέμεσθαι 
καὶ 
τοὺς 
ἱεροὺς 
νόμους 
σώζουσι. 
μανία 
δὴ 
τὸν 
θεὸν 
προσδοκᾶν 
ἐπὶ 
δικαίοις 
οἷος 
ἐπʼ 
ἀδίκοις 
ἐφάνη. 
καὶ 
παραχρῆμα 
δὲ 
ἀμύνειν 
οἶδεν 
ὅταν 
δέῃ· 
τοὺς 
γοῦν 
Ἀσσυρίους 
κατὰ 
νύκτα 
τὴν 
πρώτην 
παραστρατοπεδευσαμένους 
ἔκλασεν· 
ὥστʼ 
εἰ 
καὶ 
τὴν 
ἡμετέραν 
γενεὰν 
ἐλευθερίας 
ἢ 
Ῥωμαίους 
κολάσεως 
ἀξίους 
ἔκρινε, 
κἂν 
παραχρῆμα 
καθάπερ 
τοῖς 
Ἀσσυρίοις 
ἐνέσκηψεν, 
ὅτε 
τοῦ 
ἔθνους 
ἥπτετο 
Πομπήιος, 
ὅτε 
μετʼ 
αὐτὸν 
ἀνῄει 
Σόσσιος, 
ὅτε 
Οὐεσπασιανὸς 
ἐπόρθει 
τὴν 
Γαλιλαίαν, 
τὰ 
τελευταῖα 
νῦν, 
ὅτε 
ἤγγιζε 
Τίτος 
τῇ 
πόλει. 
καίτοι 
Μάγνος 
μὲν 
καὶ 
Σόσσιος 
πρὸς 
τῷ 
μηδὲν 
παθεῖν 
καὶ 
ἀνὰ 
κράτος 
ἔλαβον 
τὴν 
πόλιν, 
Οὐεσπασιανὸς 
δʼ 
ἐκ 
τοῦ 
πρὸς 
ἡμᾶς 
πολέμου 
καὶ 
βασιλείας 
ἤρξατο· 
Τίτῳ 
μὲν 
γὰρ 
καὶ 
πηγαὶ 
πλουσιώτεραι 
ῥέουσιν 
αἱ 
ξηρανθεῖσαι 
πρότερον 
ὑμῖν· 
πρὸ 
γοῦν 
τῆς 
αὐτοῦ 
παρουσίας 
τήν 
τε 
Σιλωὰν 
ἐπιλείπουσαν 
ἴστε 
καὶ 
τὰς 
πρὸ 
τοῦ 
ἄστεος 
ἁπάσας, 
ὥστε 
πρὸς 
ἀμφορέας 
ὠνεῖσθαι 
τὸ 
ὕδωρ· 
τὸ 
 δὲ 
νῦν 
οὕτως 
πληθύουσι 
τοῖς 
πολεμίοις 
ὑμῶν, 
ὡς 
μὴ 
μόνον 
αὐτοῖς 
καὶ 
κτήνεσιν, 
ἀλλὰ 
καὶ 
κήποις 
διαρκεῖν. 
τό 
γε 
μὴν 
τέρας 
τοῦτο 
πεπείραται 
καὶ 
πρότερον 
ἐφʼ 
ἁλώσει 
τῆς 
πόλεως 
γεγενημένον, 
ὅτε 
ὁ 
προειρημένος 
Βαβυλώνιος 
ἐπεστράτευσεν, 
ὃς 
τήν 
τε 
πόλιν 
ἑλὼν 
ἐνέπρησε 
καὶ 
τὸν 
ναόν, 
οὐδὲν 
οἶμαι 
τῶν 
τότε 
ἠσεβηκότων 
τηλικοῦτον 
ἡλίκα 
ὑμεῖς· 
ὥστε 
ἐγὼ 
πεφευγέναι 
μὲν 
ἐκ 
τῶν 
ἁγίων 
οἶμαι 
τὸ 
θεῖον, 
ἑστάναι 
δὲ 
παρʼ 
οἷς 
πολεμεῖτε 
νῦν. 
ἀλλʼ 
ἀνὴρ 
μὲν 
ἀγαθὸς 
οἰκίαν 
ἀσελγῆ 
φεύξεται 
καὶ 
τοὺς 
ἐν 
αὐτῇ 
στυγήσει, 
τὸν 
δὲ 
θεὸν 
ἔτι 
πείθεσθε 
τοῖς 
οἰκείοις 
κακοῖς 
παραμένειν, 
ὃς 
τά 
τε 
κρυπτὰ 
πάντα 
ἐφορᾷ 
καὶ 
τῶν 
σιγωμένων 
ἀκούει; 
τί 
δὲ 
σιγᾶται 
παρʼ 
ὑμῖν 
ἢ 
τί 
κρύπτεται; 
τί 
δʼ 
οὐχὶ 
καὶ 
τοῖς 
ἐχθροῖς 
φανερὸν 
γέγονε; 
πομπεύετε 
γὰρ 
παρανομοῦντες 
καὶ 
καθʼ 
ἡμέραν 
ἐρίζετε, 
τίς 
χείρων 
γένηται, 
τῆς 
ἀδικίας 
ὥσπερ 
ἀρετῆς 
ἐπίδειξιν 
ποιούμενοι. 
καταλείπεται 
δὲ 
ὅμως 
ἔτι 
σωτηρίας 
ὁδός, 
ἐὰν 
θέλητε, 
καὶ 
τὸ 
θεῖον 
εὐδιάλλακτον 
ἐξομολογουμένοις 
καὶ 
μετανοοῦσιν. 
ὦ 
σιδήρειοι, 
ῥίψατε 
τὰς 
πανοπλίας, 
λάβετε 
ἤδη 
κατερειπομένης 
αἰδῶ 
πατρίδος, 
ἐπιστράφητε 
καὶ 
θεάσασθε 
τὸ 
κάλλος 
ἧς 
προδίδοτε, 
οἷον 
ἄστυ, 
οἷον 
ἱερόν, 
ὅσων 
ἐθνῶν 
δῶρα. 
ἐπὶ 
ταῦτά 
τις 
ὁδηγεῖ 
φλόγα; 
ταῦτά 
τις 
μηκέτʼ 
εἶναι 
θέλει; 
καὶ 
τί 
σώζεσθαι 
τούτων 
ἀξιώτερον, 
ἄτεγκτοι 
καὶ 
λίθων 
ἀπαθέστεροι. 
καὶ 
εἰ 
μὴ 
ταῦτα 
γνησίοις 
ὄμμασιν 
βλέπετε, 
γενεὰς 
γοῦν 
ὑμετέρας 
οἰκτείρατε, 
καὶ 
πρὸ 
ὀφθαλμῶν 
ἑκάστῳ 
γενέσθω 
τέκνα 
καὶ 
γυνὴ 
καὶ 
γονεῖς, 
οὓς 
ἀναλώσει 
μετὰ 
μικρὸν 
ἢ 
λιμὸς 
ἢ 
πόλεμος. 
οἶδʼ 
ὅτι 
μοι 
συγκινδυνεύει 
μήτηρ 
καὶ 
γυνὴ 
καὶ 
γένος 
οὐκ 
ἄσημον 
καὶ 
πάλαι 
λαμπρὸς 
οἶκος, 
καὶ 
τάχα 
δοκῶ 
διὰ 
 ταῦτα 
συμβουλεύειν. 
ἀποκτείνατε 
αὐτούς, 
λάβετε 
μισθὸν 
τῆς 
ἑαυτῶν 
σωτηρίας 
τὸ 
ἐμὸν 
αἷμα· 
κἀγὼ 
θνήσκειν 
ἕτοιμος, 
εἰ 
μετʼ 
ἐμὲ 
σωφρονεῖν 
μέλλετε.” 
Τοιαῦτα 
τοῦ 
Ἰωσήπου 
μετὰ 
δακρύων 
ἐμβοῶντος 
οἱ 
στασιασταὶ 
μὲν 
οὔτε 
ἐνέδοσαν 
οὔτʼ 
ἀσφαλῆ 
τὴν 
μεταβολὴν 
ἔκριναν, 
ὁ 
δὲ 
δῆμος 
ἐκινήθη 
πρὸς 
αὐτομολίαν. 
καὶ 
οἱ 
μὲν 
τὰς 
κτήσεις 
ἐλαχίστου 
πωλοῦντες, 
οἱ 
δὲ 
τὰ 
πολυτελέστερα 
τῶν 
κειμηλίων, 
τοὺς 
μὲν 
χρυσοῦς, 
ὡς 
μὴ 
φωραθεῖεν 
ὑπὸ 
τῶν 
λῃστῶν, 
κατέπινον, 
ἔπειτα 
πρὸς 
τοὺς 
Ῥωμαίους 
διαδιδράσκοντες, 
ὁπότε 
κατενέγκαιεν 
εὐπόρουν 
πρὸς 
ἃ 
δέοιντο. 
διηφίει 
γὰρ 
τοὺς 
πολλοὺς 
ὁ 
Τίτος 
εἰς 
τὴν 
χώραν 
ὅποι 
βούλοιτο 
ἕκαστος, 
καὶ 
τοῦτʼ 
αὐτὸ 
μᾶλλον 
πρὸς 
αὐτομολίαν 
παρεκάλει 
τῶν 
μὲν 
εἴσω 
κακῶν 
στερησομένους, 
μὴ 
δουλεύσοντας 
δὲ 
Ῥωμαίοις. 
οἱ 
δὲ 
περὶ 
τὸν 
Ἰωάννην 
καὶ 
τὸν 
Σίμωνα 
περιεφύλαττον 
τὰς 
τούτων 
ἐξόδους 
πλέον 
ἢ 
τὰς 
Ῥωμαίων 
εἰσόδους, 
καὶ 
σκιάν 
τις 
ὑπονοίας 
παρασχὼν 
μόνον 
εὐθέως 
ἀπεσφάττετο. 
Τοῖς 
γε 
μὴν 
εὐπόροις 
καὶ 
τὸ 
μένειν 
πρὸς 
ἀπώλειαν 
ἴσον 
ἦν· 
προφάσει 
γὰρ 
αὐτομολίας 
ἀνῃρεῖτό 
τις 
διὰ 
τὴν 
οὐσίαν. 
τῷ 
λιμῷ 
δʼ 
ἡ 
ἀπόνοια 
τῶν 
στασιαστῶν 
συνήκμαζε, 
καὶ 
καθʼ 
ἡμέραν 
ἀμφότερα 
προσεξεκαίετο 
τὰ 
δεινά. 
φανερὸς 
μὲν 
γὰρ 
οὐδαμοῦ 
σῖτος 
ἦν, 
ἐπεισπηδῶντες 
δὲ 
διηρεύνων 
τὰς 
οἰκίας, 
ἔπειθʼ 
εὑρόντες 
μὲν 
ὡς 
ἀρνησαμένους 
ᾐκίζοντο, 
μὴ 
εὑρόντες 
δʼ 
ὡς 
ἐπιμελέστερον 
κρύψαντας 
ἐβασάνιζον. 
τεκμήριον 
δὲ 
τοῦ 
τʼ 
ἔχειν 
καὶ 
μὴ 
τὰ 
σώματα 
τῶν 
ἀθλίων, 
ὧν 
οἱ 
μὲν 
ἔτι 
συνεστῶτες 
εὐπορεῖν 
τροφῆς 
ἐδόκουν, 
 οἱ 
τηκόμενοι 
δὲ 
ἤδη 
παρωδεύοντο, 
καὶ 
κτείνειν 
ἄλογον 
ἐδόκει 
τοὺς 
ὑπʼ 
ἐνδείας 
τεθνηξομένους 
αὐτίκα. 
πολλοὶ 
δὲ 
λάθρα 
τὰς 
κτήσεις 
ἑνὸς 
ἀντηλλάξαντο 
μέτρου 
πυρῶν 
μὲν 
εἰ 
πλουσιώτεροι 
τυγχάνοιεν 
ὄντες, 
οἱ 
δὲ 
πενέστεροι 
κριθῆς, 
ἔπειτα 
κατακλείοντες 
αὑτοὺς 
εἰς 
τὰ 
μυχαίτατα 
τῶν 
οἰκιῶν 
τινὲς 
μὲν 
ὑπʼ 
ἄκρας 
ἐνδείας 
ἀνέργαστον 
τὸν 
σῖτον 
ἤσθιον, 
οἱ 
δʼ 
ἔπεσσον 
ὡς 
ἥ 
τε 
ἀνάγκη 
καὶ 
τὸ 
δέος 
παρῄνει. 
καὶ 
τράπεζα 
μὲν 
οὐδαμοῦ 
παρετίθετο, 
τοῦ 
δὲ 
πυρὸς 
ὑφέλκοντες 
ἔτʼ 
ὠμὰ 
τὰ 
σιτία 
διήρπαζον. 
Ἐλεεινὴ 
δὲ 
ἦν 
ἡ 
τροφὴ 
καὶ 
δακρύων 
ἄξιος 
ἡ 
θέα, 
τῶν 
μὲν 
δυνατωτέρων 
πλεονεκτούντων, 
τῶν 
δʼ 
ἀσθενῶν 
ὀδυρομένων. 
πάντων 
μὲν 
δὴ 
παθῶν 
ὑπερίσταται 
λιμός, 
οὐδὲν 
δʼ 
οὕτως 
ἀπόλλυσιν 
ὡς 
αἰδῶ· 
τὸ 
γὰρ 
ἄλλως 
ἐντροπῆς 
ἄξιον 
ἐν 
τούτῳ 
καταφρονεῖται. 
γυναῖκες 
γοῦν 
ἀνδρῶν 
καὶ 
παῖδες 
πατέρων, 
καὶ 
τὸ 
οἰκτρότατον, 
μητέρες 
νηπίων 
ἐξήρπαζον 
ἐξ 
αὐτῶν 
τῶν 
στομάτων 
τὰς 
τροφάς, 
καὶ 
τῶν 
φιλτάτων 
ἐν 
χερσὶ 
μαραινομένων 
οὐκ 
ἦν 
φειδὼ 
τοὺς 
τοῦ 
ζῆν 
ἀφελέσθαι 
σταλαγμούς. 
τοιαῦτα 
δʼ 
ἐσθίοντες 
ὅμως 
οὐ 
διελάνθανον, 
πανταχοῦ 
δʼ 
ἐφίσταντο 
οἱ 
στασιασταὶ 
καὶ 
τούτων 
ταῖς 
ἁρπαγαῖς. 
ὁπότε 
γὰρ 
κατίδοιεν 
ἀποκεκλεισμένην 
οἰκίαν, 
σημεῖον 
ἦν 
τοῦτο 
τοὺς 
ἔνδον 
προσφέρεσθαι 
τροφῆς· 
εὐθέως 
δʼ 
ἐξαράξαντες 
τὰς 
θύρας 
εἰσεπήδων, 
καὶ 
μόνον 
οὐκ 
ἐκ 
τῶν 
φαρύγγων 
ἀναθλίβοντες 
τὰς 
ἀκόλους 
ἀνέφερον. 
ἐτύπτοντο 
δὲ 
γέροντες 
ἀντεχόμενοι 
τῶν 
σιτίων, 
 καὶ 
κόμης 
ἐσπαράττοντο 
γυναῖκες 
συγκαλύπτουσαι 
τὰ 
ἐν 
χερσίν. 
οὐδέ 
τις 
ἦν 
οἶκτος 
πολιᾶς 
ἢ 
νηπίων, 
ἀλλὰ 
συνεπαίροντες 
τὰ 
παιδία 
τῶν 
ψωμῶν 
ἐκκρεμάμενα 
κατέσειον 
εἰς 
ἔδαφος. 
τοῖς 
δὲ 
φθάσασι 
τὴν 
εἰσδρομὴν 
αὐτῶν 
καὶ 
προκαταπιοῦσι 
τὸ 
ἁρπαγησόμενον 
ὡς 
ἀδικηθέντες 
ἦσαν 
ὠμότεροι. 
δεινὰς 
δὲ 
βασάνων 
ὁδοὺς 
ἐπενόουν 
πρὸς 
ἔρευναν 
τροφῆς, 
ὀρόβοις 
μὲν 
ἐμφράττοντες 
τοῖς 
ἀθλίοις 
τοὺς 
τῶν 
αἰδοίων 
πόρους, 
ῥάβδοις 
δʼ 
ὀξείαις 
ἀναπείροντες 
τὰς 
ἕδρας, 
τὰ 
φρικτὰ 
δὲ 
καὶ 
ἀκοαῖς 
ἔπασχέ 
τις 
εἰς 
ἐξομολόγησιν 
ἑνὸς 
ἄρτου 
καὶ 
ἵνα 
μηνύσῃ 
δράκα 
μίαν 
κεκρυμμένην 
ἀλφίτων. 
οἱ 
βασανισταὶ 
δʼ 
οὐκ 
ἐπείνων, 
καὶ 
γὰρ 
ἧττον 
ἂν 
ὠμὸν 
ἦν 
τὸ 
μετʼ 
ἀνάγκης, 
γυμνάζοντες 
δὲ 
τὴν 
ἀπόνοιαν 
καὶ 
προπαρασκευάζοντες 
αὑτοῖς 
εἰς 
τὰς 
ἑξῆς 
ἡμέρας 
ἐφόδια. 
τοῖς 
δʼ 
ἐπὶ 
τὴν 
Ῥωμαίων 
φρουρὰν 
νύκτωρ 
ἐξερπύσασιν 
ἐπὶ 
λαχάνων 
συλλογὴν 
ἀγρίων 
καὶ 
πόας 
ὑπαντῶντες, 
ὅτʼ 
ἤδη 
διαπεφευγέναι 
τοὺς 
πολεμίους 
ἐδόκουν, 
ἀφήρπαζον 
τὰ 
κομισθέντα, 
καὶ 
πολλάκις 
ἱκετευόντων 
καὶ 
τὸ 
φρικτὸν 
ἐπικαλουμένων 
ὄνομα 
τοῦ 
θεοῦ 
μεταδοῦναί 
τι 
μέρος 
αὐτοῖς 
ὧν 
κινδυνεύσαντες 
ἤνεγκαν, 
οὐδʼ 
ὁτιοῦν 
μετέδοσαν· 
ἀγαπητὸν 
δʼ 
ἦν 
τὸ 
μὴ 
καὶ 
προσαπολέσθαι 
σεσυλημένον. 
Οἱ 
μὲν 
δὴ 
ταπεινότεροι 
τοιαῦτα 
πρὸς 
τῶν 
δορυφόρων 
ἔπασχον, 
οἱ 
δʼ 
ἐν 
ἀξιώματι 
καὶ 
πλούτῳ 
πρὸς 
τοὺς 
τυράννους 
ἀνήγοντο. 
τούτων 
οἱ 
μὲν 
ἐπιβουλὰς 
ψευδεῖς 
ἐπικαλούμενοι 
διεφθείροντο, 
οἱ 
δὲ 
ὡς 
προδιδοῖεν 
Ῥωμαίοις 
τὴν 
πόλιν, 
τὸ 
δʼ 
ἑτοιμότατον 
ἦν 
μηνυτὴς 
ὑπόβλητος 
ὡς 
αὐτομολεῖν 
διεγνωκότων. 
ὁ 
δʼ 
ὑπὸ 
Σίμωνος 
γυμνωθεὶς 
πρὸς 
Ἰωάννην 
ἀνεπέμπετο, 
καὶ 
τὸν 
ὑπὸ 
Ἰωάννου 
σεσυλημένον 
ὁ 
Σίμων 
μετελάμβανεν· 
ἀντιπροέπινον 
δὲ 
ἀλλήλοις 
τὸ 
αἷμα 
τῶν 
δημοτῶν 
καὶ 
τὰ 
πτώματα 
τῶν 
ἀθλίων 
διεμερίζοντο. 
καὶ 
τοῦ 
μὲν 
κρατεῖν 
στάσις 
ἦν 
ἐν 
ἀμφοτέροις, 
τῶν 
δʼ 
ἀσεβημάτων 
ὁμόνοια· 
καὶ 
γὰρ 
ὁ 
μὴ 
μεταδοὺς 
ἐκ 
τῶν 
ἀλλοτρίων 
κακῶν 
θατέρῳ 

μονοτρόπως 
ἐδόκει 
πονηρός, 
καὶ 
ὁ 
μὴ 
μεταλαβὼν 
ὡς 
ἀγαθοῦ 
τινος 
ἤλγει 
τὸν 
νοσφισμὸν 
τῆς 
ὠμότητος. 
Καθʼ 
ἕκαστον 
μὲν 
οὖν 
ἐπεξιέναι 
τὴν 
παρανομίαν 
αὐτῶν 
ἀδύνατον, 
συνελόντα 
δὲ 
εἰπεῖν, 
μήτε 
πόλιν 
ἄλλην 
τοιαῦτα 
πεπονθέναι 
μήτε 
γενεὰν 
ἐξ 
αἰῶνος 
γεγονέναι 
κακίας 
γονιμωτέραν, 
οἵ 
γε 
τελευταῖον 
καὶ 
τὸ 
γένος 
ἐφαύλιζον 
τῶν 
Ἑβραίων, 
ὡς 
ἧττον 
ἀσεβεῖς 
δοκοῖεν 
πρὸς 
ἀλλοτρίους, 
ἐξωμολογήσαντο 
δʼ 
ὅπερ 
ἦσαν 
εἶναι 
δοῦλοι 
καὶ 
σύγκλυδες 
καὶ 
νόθα 
τοῦ 
ἔθνους 
φθάρματα. 
τὴν 
μέν 
γε 
πόλιν 
ἀνέτρεψαν 
αὐτοί, 
Ῥωμαίους 
δʼ 
ἄκοντας 
ἠνάγκασαν 
ἐπιγραφῆναι 
σκυθρωπῷ 
κατορθώματι 
καὶ 
μόνον 
οὐχ 
εἵλκυσαν 
ἐπὶ 
τὸν 
ναὸν 
βραδῦνον 
τὸ 
πῦρ. 
ἀμέλει 
καιόμενον 
ἐκ 
τῆς 
ἄνω 
πόλεως 
ἀφορῶντες 
οὔτʼ 
ἤλγησαν 
οὔτʼ 
ἐδάκρυσαν, 
ἀλλὰ 
ταῦτα 
τὰ 
πάθη 
παρὰ 
Ῥωμαίοις 
εὑρέθη. 
καὶ 
ταῦτα 
μὲν 
κατὰ 
χώραν 
ὕστερον 
μετʼ 
ἀποδείξεως 
τῶν 
πραγμάτων 
ἐροῦμεν. 
Τίτῳ 
δὲ 
τὰ 
μὲν 
χώματα 
προύκοπτεν 
καίτοι 
πολλὰ 
κακουμένων 
ἀπὸ 
τοῦ 
τείχους 
τῶν 
στρατιωτῶν, 
πέμψας 
δʼ 
αὐτὸς 
μοῖραν 
τῶν 
ἱππέων 
ἐκέλευσεν 
τοὺς 
κατὰ 
τὰς 
φάραγγας 
ἐπὶ 
συγκομιδῇ 
τροφῆς 
ἐξιόντας 
ἐνεδρεύειν. 
ἦσαν 
δέ 
τινες 
καὶ 
τῶν 
μαχίμων 
οὐκέτι 
διαρκούμενοι 
ταῖς 
ἁρπαγαῖς, 
τὸ 
δὲ 
πλέον 
ἐκ 
τοῦ 
δήμου 
πένητες, 
οὓς 
αὐτομολεῖν 
ἀπέτρεπε 
τὸ 
περὶ 
τῶν 
οἰκείων 
δέος· 
οὔτε 
γὰρ 
λήσεσθαι 
τοὺς 
στασιαστὰς 
ἤλπιζον 
μετὰ 
γυναικῶν 
καὶ 
παιδίων 
διαδιδράσκοντες 
καὶ 
καταλιπεῖν 
τοῖς 
λῃσταῖς 
ταῦτα 
οὐχ 
ὑπέμενον 
ὑπὲρ 
 αὐτῶν 
σφαγησόμενα· 
τολμηροὺς 
δὲ 
πρὸς 
τὰς 
ἐξόδους 
ὁ 
λιμὸς 
ἐποίει, 
καὶ 
κατελείπετο 
λανθάνοντας 
τοὺς 
πολεμίους  
ἁλίσκεσθαι. 
λαμβανόμενοι 
δὲ 
κατʼ 
ἀνάγκην 
ἠμύνοντο, 
καὶ 
μετὰ 
μάχην 
ἱκετεύειν 
ἄωρον 
ἐδόκει. 
μαστιγούμενοι 
δὴ 
καὶ 
προβασανιζόμενοι 
τοῦ 
θανάτου 
πᾶσαν 
αἰκίαν 
ἀνεσταυροῦντο 
τοῦ 
τείχους 
ἀντικρύ. 
Τίτῳ 
μὲν 
οὖν 
οἰκτρὸν 
τὸ 
πάθος 
κατεφαίνετο 
πεντακοσίων 
ἑκάστης 
ἡμέρας 
ἔστι 
δὲ 
ὅτε 
καὶ 
πλειόνων 
ἁλισκομένων, 
οὔτε 
δὲ 
τοὺς 
βίᾳ 
ληφθέντας 
ἀφεῖναι 
ἀσφαλὲς 
καὶ 
φυλάττειν 
τοσούτους 
φρουρὰν 
τῶν 
φυλαξόντων 
ἑώρα· 
τό 
γε 
μὴν 
πλέον 
οὐκ 
ἐκώλυεν 
τάχʼ 
ἂν 
ἐνδοῦναι 
πρὸς 
τὴν 
ὄψιν 
ἐλπίσας 
αὐτούς, 
εἰ 
μὴ 
παραδοῖεν, 
ὅμοια 
πεισομένους. 
προσήλουν 
δὲ 
οἱ 
στρατιῶται 
διʼ 
ὀργὴν 
καὶ 
μῖσος 
τοὺς 
ἁλόντας 
ἄλλον 
ἄλλῳ 
σχήματι 
πρὸς 
χλεύην, 
καὶ 
διὰ 
τὸ 
πλῆθος 
χώρα 
τε 
ἐνέλειπε 
τοῖς 
σταυροῖς 
καὶ 
σταυροὶ 
τοῖς 
σώμασιν. 
Οἱ 
στασιασταὶ 
δὲ 
τοσοῦτον 
ἀπεδέησαν 
τοῦ 
μεταβαλέσθαι 
πρὸς 
τὸ 
πάθος, 
ὥστε 
καὶ 
τοὐναντίον 
αὐτοὶ 
σοφίσασθαι 
πρὸς 
τὸ 
λοιπὸν 
πλῆθος. 
σύροντες 
γὰρ 
τοὺς 
τῶν 
αὐτομόλων 
οἰκείους 
ἐπὶ 
τὸ 
τεῖχος 
καὶ 
τῶν 
δημοτῶν 
τοὺς 
ἐπὶ 
πίστιν 
ὡρμημένους, 
οἷα 
πάσχουσιν 
οἱ 
Ῥωμαίοις 
προσφεύγοντες 
ἐπεδείκνυσαν 
καὶ 
τοὺς 
κεκρατημένους 
ἱκέτας 
ἔλεγον, 
οὐκ 
αἰχμαλώτους. 
τοῦτο 
πολλοὺς 
τῶν 
αὐτομολεῖν 
ὡρμημένων 
μέχρι 
τἀληθὲς 
ἐγνώσθη 
κατέσχεν· 
εἰσὶ 
δʼ 
οἳ 
καὶ 
παραχρῆμα 
διέδρασαν 
ὡς 
ἐπὶ 
βέβαιον 
τιμωρίαν, 
ἀνάπαυσιν 
ἡγούμενοι 
τὸν 
ἐκ 
τῶν 
πολεμίων 
θάνατον 
ἐν 
λιμοῦ 
συγκρίσει. 
πολλοὺς 
δὲ 
καὶ 
χειροκοπῆσαι 
κελεύσας 
Τίτος 
τῶν 
ἑαλωκότων, 
ὡς 
μὴ 
 δοκοῖεν 
αὐτόμολοι 
καὶ 
πιστεύοιντο 
διὰ 
τὴν 
συμφοράν, 
εἰσέπεμψε 
πρὸς 
τὸν 
Σίμωνα 
καὶ 
τὸν 
Ἰωάννην, 
νῦν 
γε 
ἤδη 
παύσασθαι 
παραινῶν 
καὶ 
μὴ 
πρὸς 
ἀναίρεσιν 
τῆς 
πόλεως 
αὐτὸν 
βιάζεσθαι, 
κερδῆσαι 
δʼ 
ἐκ 
τῆς 
ἐν 
ὑστάτοις 
μεταμελείας 
τάς 
τε 
αὐτῶν 
ψυχὰς 
καὶ 
τηλικαύτην 
πατρίδα 
καὶ 
ναὸν 
ἀκοινώνητον 
ἄλλοις. 
περιιὼν 
δὲ 
τὰ 
χώματα 
τοὺς 
ἐργαζομένους 
ἅμα 
κατήπειγεν 
ὡς 
οὐκ 
εἰς 
μακρὰν 
ἀκολουθήσων 
ἔργοις 
τῷ 
λόγῳ. 
πρὸς 
ταῦτα 
αὐτόν 
τε 
ἐβλασφήμουν 
ἀπὸ 
τοῦ 
τείχους 
Καίσαρα 
καὶ 
τὸν 
πατέρα 
αὐτοῦ, 
καὶ 
τοῦ 
μὲν 
θανάτου 
καταφρονεῖν 
ἐβόων, 
ᾑρῆσθαι 
γὰρ 
αὐτὸν 
πρὸ 
δουλείας 
καλῶς, 
ἐργάσεσθαι 
δὲ 
ὅσα 
ἂν 
δύνωνται 
κακὰ 
Ῥωμαίους 
ἕως 
ἐμπνέωσι, 
πατρίδος 
δὲ 
οὐ 
μέλειν 
τῆς 
ὡς 
αὐτός 
φησιν 
ἀπολουμένης, 
καὶ 
ναοῦ 
[ἀπολομένου] 
ἀμείνω 
τούτου 
τῷ 
θεῷ 
τὸν 
κόσμον 
εἶναι. 
σωθήσεσθαί 
γε 
μὴν 
καὶ 
τοῦτον 
ὑπὸ 
τοῦ 
κατοικοῦντος, 
ὃν 
καὶ 
αὐτοὶ 
σύμμαχον 
ἔχοντες 
πᾶσαν 
χλευάσειν 
ἀπειλὴν 
ὑστεροῦσαν 
ἔργων· 
τὸ 
γὰρ 
τέλος 
εἶναι 
τοῦ 
θεοῦ. 
τοιαῦτα 
ταῖς 
λοιδορίαις 
ἀναμίσγοντες 
ἐκεκράγεσαν. 
Ἐν 
δὲ 
τούτῳ 
καὶ 
ὁ 
Ἐπιφανὴς 
Ἀντίοχος 
παρῆν 
ἄλλους 
τε 
ὁπλίτας 
συχνοὺς 
ἔχων 
καὶ 
περὶ 
αὑτὸν 
στῖφος 
Μακεδόνων 
καλούμενον, 
ἥλικας 
πάντας, 
ὑψηλούς, 
ὀλίγον 
ὑπὲρ 
ἀντίπαιδας, 
τὸν 
Μακεδονικὸν 
τρόπον 
ὡπλισμένους 
τε 
καὶ 
πεπαιδευμένους, 
ὅθεν 
καὶ 
τὴν 
ἐπίκλησιν 
εἶχον 
ὑστεροῦντες 
οἱ 
πολλοὶ 
τοῦ 
γένους. 
εὐδαιμονῆσαι 
γὰρ 
δὴ 
μάλιστα 
τῶν 
ὑπὸ 
Ῥωμαίοις 
βασιλέων 
τὸν 
Κομμαγηνὸν 
συνέβη 
πρὶν 
γεύσασθαι 
μεταβολῆς· 
ἀπέφηνε 
δὲ 
κἀκεῖνος 
ἐπὶ 
γήρως, 
 ὡς 
οὐδένα 
χρὴ 
λέγειν 
πρὸ 
θανάτου 
μακάριον. 
ἀλλʼ 
ὅ 
γε 
παῖς 
ἀκμάζοντος 
αὐτοῦ 
τηνικαῦτα 
παρὼν 
θαυμάζειν 
ἔφασκε, 
τί 
δήποτε 
Ῥωμαῖοι 
κατοκνοῖεν 
προσιέναι 
τῷ 
τείχει· 
πολεμιστὴς 
δέ 
τις 
αὐτὸς 
ἦν 
καὶ 
φύσει 
παράβολος 
κατά 
τε 
ἀλκὴν 
τοσοῦτος, 
ὡς 
ὀλίγῳ 
τὰ 
τῆς 
τόλμης 
διαμαρτάνειν. 
μειδιάσαντος 
δὲ 
τοῦ 
Τίτου 
καὶ 
“κοινὸς 
ὁ 
πόνοσ” 
εἰπόντος, 
ὡς 
εἶχεν 
ὥρμησεν 
ὁ 
Ἀντίοχος 
μετὰ 
τῶν 
Μακεδόνων 
πρὸς 
τὸ 
τεῖχος. 
αὐτὸς 
μὲν 
οὖν 
διά 
τε 
ἰσχὺν 
καὶ 
κατʼ 
ἐμπειρίαν 
ἐφυλάττετο 
τὰ 
τῶν 
Ἰουδαίων 
βέλη 
τοξεύων 
εἰς 
αὐτούς, 
τὰ 
μειράκια 
δὲ 
αὐτῷ 
συνετρίβη 
πάντα 
πλὴν 
ὀλίγων· 
διὰ 
γὰρ 
αἰδῶ 
τῆς 
ὑποσχέσεως 
προσεφιλονείκει 
μαχόμενα· 
καὶ 
τέλος 
ἀνεχώρουν 
τραυματίαι 
πολλοί, 
συννοοῦντες 
ὅτι 
καὶ 
τοῖς 
ἀληθῶς 
Μακεδόσιν, 
εἰ 
μέλλοιεν 
κρατεῖν, 
δεῖ 
τῆς 
Ἀλεξάνδρου 
τύχης. 
Τοῖς 
δὲ 
Ῥωμαίοις 
ἀρξαμένοις 
δωδεκάτῃ 
μηνὸς 
Ἀρτεμισίου 
συνετελέσθη 
τὰ 
χώματα 
μόλις 
ἐνάτῃ 
καὶ 
εἰκάδι 
ταῖς 
δεχεπτὰ 
συνεχῶς 
πονουμένων 
ἡμέραις· 
μέγιστα 
γὰρ 
ἐχώσθη 
τὰ 
τέσσαρα, 
καὶ 
θάτερον 

μὲν 
τὸ 
ἐπὶ 
τὴν 
Ἀντωνίαν 
ὑπὸ 
τοῦ 
πέμπτου 
τάγματος 
ἐβλήθη 
κατὰ 
μέσον 
τῆς 
Στρουθίου 
καλουμένης 
κολυμβήθρας, 
τὸ 
δʼ 
ἕτερον 
ὑπὸ 
τοῦ 
δωδεκάτου 
διεστῶτος 
ὅσον 
εἰς 
πήχεις 
εἴκοσι. 
τῷ 
δεκάτῳ 
δὲ 
τάγματι 
διέχοντι 
πολὺ 
τούτων 
κατὰ 
τὸ 
βόρειον 
κλίμα 
τὸ 
ἔργον 
ἦν 
καὶ 
κολυμβήθραν 
Ἀμύγδαλον 
προσαγορευομένην· 
τούτου 
δὲ 
τὸ 
πεντεκαιδέκατον 
ἀπὸ 
τριάκοντα 
πηχῶν 
ἔχου 
κατὰ 
τὸ 
τοῦ 
ἀρχιερέως 
μνημεῖον. 
προσαγομένων 
δὲ 
ἤδη 
αὐτῶν 
ὁ 
μὲν 
Ἰωάννης 
ἔνδοθεν 
ὑπορύξας 
τὸ 
κατὰ 
τὴν 
Ἀντωνίαν 
μέχρι 
τῶν 
χωμάτων 
καὶ 
διαλαβὼν 
σταυροῖς 
τοὺς 
ὑπονόμους 
ἀνακρήμνησιν 
τὰ 
ἔργα, 
πίσσῃ 
δὲ 
καὶ 
ἀσφάλτῳ 
διακεχρισμένην 
τὴν 
ὕλην 
εἰσκομίσας 
ἐνίησι 
πῦρ. 
καὶ 
τῶν 
σταυρῶν 
ὑποκαέντων 
ἥ 
τε 
διώρυξ 
ἐνέδωκεν 
ἀθρόα, 
καὶ 
μετὰ 
μεγίστου 
ψόφου 
κατεσείσθη 
τὰ 
χώματα 
εἰς 
αὐτήν. 
τὸ 
μὲν 
οὖν 
πρῶτον 
μετὰ 
τοῦ 
κονιορτοῦ 
καπνὸς 
ἠγείρετο 
βαθὺς 
πνιγομένου 
τῷ 
πταίσματι 
τοῦ 
πυρός, 
τῆς 
δὲ 
θλιβούσης 
ὕλης 
διαβιβρωσκομένης 
ἤδη 
φανερὰ 
φλὸξ 
ἐρρήγνυτο. 
καὶ 
τοῖς 
Ῥωμαίοις 
ἔκπληξις 
μὲν 
πρὸς 
τὸ 
αἰφνίδιον, 
ἀθυμία 
δὲ 
πρὸς 
τὴν 
ἐπίνοιαν 
ἐμπίπτει, 
καὶ 
κρατήσειν 
οἰομένοις 
ἤδη 
τὸ 
συμβὰν 
καὶ 
πρὸς 
τὸ 
μέλλον 
ἔψυξε 
τὴν 
ἐλπίδα· 
τὸ 
δὲ 
ἀμύνειν 
ἀχρεῖον 
ἐδόκει 
πρὸς 
τὸ 
πῦρ, 
καὶ 
εἰ 
σβεσθείη 
τῶν 
χωμάτων 
καταποθέντων. 
Μετὰ 
δʼ 
ἡμέρας 
δύο 
καὶ 
τοῖς 
ἄλλοις 
ἐπιτίθενται 
χώμασιν 
οἱ 
περὶ 
τὸν 
Σίμωνα· 
καὶ 
γὰρ 
δὴ 
προσαγαγόντες 
ταύτῃ 
τὰς 
ἑλεπόλεις 
οἱ 
Ῥωμαῖοι 
διέσειον 
τὸ 
τεῖχος. 
Τεφθέος 
δέ 
τις 
ἀπὸ 
Γάρις 
πόλεως 
τῆς 
Γαλιλαίας, 
καὶ 
Μαγάσσαρος 
τῶν 
βασιλικῶν 
Μαριάμμης 
θεράπων, 
μεθʼ 
ὧν 
Ἀδιαβηνός 
τις 
υἱὸς 
Ναβαταίου, 
τοὔνομα 

κληθεὶς 
ἀπὸ 
τῆς 
τύχης 
καὶ 
ἀγίρας, 
ὅπερ 
σημαίνει 
χωλός, 
ἁρπάσαντες 
λαμπάδας 
προεπήδησαν 
ἐπὶ 
τὰς 
μηχανάς. 
τούτων 
τῶν 
ἀνδρῶν 
οὔτε 
τολμηρότεροι 
κατὰ 
τόνδε 
τὸν 
πόλεμον 
ἐκ 
τῆς 
πόλεως 
ἐφάνησαν 
οὔτε 
φοβερώτεροι· 
καθάπερ 
γὰρ 
εἰς 
φίλους 
ἐκτρέχοντες 
οὐ 
πολεμίων 
στῖφος 
οὔτʼ 
ἐμέλλησαν 
οὔτʼ 
ἀπέστησαν, 
ἀλλὰ 
διὰ 
μέσων 
 ἐνθορόντες 
τῶν 
ἐχθρῶν 
ὑφῆψαν 
τὰς 
μηχανάς. 
βαλλόμενοι 
δὲ 
καὶ 
τοῖς 
ξίφεσιν 
ἀνωθούμενοι 
πάντοθεν 
οὐ 
πρότερον 
ἐκ 
τοῦ 
κινδύνου 
μετεκινήθησαν 
ἢ 
δράξασθαι 
τῶν 
ὀργάνων 
τὸ 
πῦρ. 
αἰρομένης 
δὲ 
ἤδη 
τῆς 
φλογὸς 
Ῥωμαῖοι 
μὲν 
ἀπὸ 
τῶν 
στρατοπέδων 
συνθέοντες 
ἐβοήθουν, 
Ἰουδαῖοι 
δʼ 
ἐκ 
τοῦ 
τείχους 
ἐκώλυον 
καὶ 
τοῖς 
σβεννύειν 
πειρωμένοις 
συνεπλέκοντο 
κατὰ 
μηδὲν 
τῶν 
ἰδίων 
φειδόμενοι 
σωμάτων. 
καὶ 
οἱ 
μὲν 
εἷλκον 
ἐκ 
τοῦ 
πυρὸς 
τὰς 
ἑλεπόλεις 
τῶν 
ὑπὲρ 
αὐτὰς 
γέρρων 
φλεγομένων, 
οἱ 
δʼ 
Ἰουδαῖοι 
καὶ 
διὰ 
τῆς 
φλογὸς 
ἀντελαμβάνοντο 
καὶ 
τοῦ 
σιδήρου 
ζέοντος 
δρασσόμενοι 
τοὺς 
κριοὺς 
οὐ 
μεθίεσαν· 
διέβαινε 
δʼ 
ἀπὸ 
τούτων 
ἐπὶ 
τὰ 
χώματα 
τὸ 
πῦρ 
καὶ 
τοὺς 
ἀμύνοντας 
προελάμβανεν. 
ἐν 
τούτῳ 
δʼ 
οἱ 
μὲν 
Ῥωμαῖοι 
κυκλούμενοι 
τῇ 
φλογὶ 
καὶ 
τὴν 
σωτηρίαν 
τῶν 
ἔργων 
ἀπογνόντες 
ἀνεχώρουν 
ἐπὶ 
τὰ 
στρατόπεδα, 
Ἰουδαῖοι 
δὲ 
προσέκειντο 
πλείους 
ἀεὶ 
γινόμενοι 
τῶν 
ἔνδοθεν 
προσβοηθούντων 
καὶ 
τῷ 
κρατεῖν 
τεθαρρηκότες 
ἀταμιεύτοις 
ἐχρῶντο 
ταῖς 
ὀργαῖς, 
προελθόντες 
δὲ 
μέχρι 
τῶν 
ἐρυμάτων 
ἤδη 
συνεπλέκοντο 
τοῖς 
φρουροῖς. 
τάξις 
ἐστὶν 
ἐκ 
διαδοχῆς 
ἱσταμένη 
πρὸ 
τοῦ 
στρατοπέδου, 
καὶ 
δεινὸς 
ἐπʼ 
αὐτῇ 
Ῥωμαίων 
νόμος 
τὸν 
ὑποχωρήσαντα 
καθʼ 
ἣν 
δήποτʼ 
οὖν 
αἰτίαν 
θνήσκειν. 
οὗτοι 
τοῦ 
μετὰ 
κολάσεως 
τὸν 
μετʼ 
ἀρετῆς 
θάνατον 
προκρίναντες 
ἵστανται, 
καὶ 
πρὸς 
τὴν 
τούτων 
ἀνάγκην 
πολλοὶ 
τῶν 
τραπέντων 
ἐπεστράφησαν 
αἰδούμενοι. 
διαθέντες 
δὲ 
καὶ 
τοὺς 
ὀξυβελεῖς 
ἐπὶ 
τοῦ 
τείχους 
εἶργον 
τὸ 
προσγινόμενον 
πλῆθος 
ἐκ 
τῆς 
πόλεως 
οὐδὲν 
εἰς 
ἀσφάλειαν 
ἢ 
φυλακὴν 
τῶν 
σωμάτων 
προνοουμένους· 
συνεπλέκοντο 
γὰρ 
Ἰουδαῖοι 
τοῖς 
προστυχοῦσι 
καὶ 
ταῖς 
αἰχμαῖς 
ἀφυλάκτως 
ἐμπίπτοντες 
αὐτοῖς 
 τοῖς 
σώμασι 
τοὺς 
ἐχθροὺς 
ἔπαιον. 
οὔτε 
δὲ 
ἔργοις 
αὐτοὶ 
πλέον 
ἢ 
τῷ 
θαρρεῖν 
περιῆσαν 
καὶ 
Ῥωμαῖοι 
τῇ 
τόλμῃ 
πλέον 
εἶκον 
ἢ 
τῷ 
κακοῦσθαι. 
Παρῆν 
δʼ 
ἤδη 
Τίτος 
ἀπὸ 
τῆς 
Ἀντωνίας, 
ὅπου 
κεχώριστο 
κατασκεπτόμενος 
τόπον 
ἄλλοις 
χώμασι, 
καὶ 
πολλὰ 
τοὺς 
στρατιώτας 
φαυλίσας, 
εἰ 
κρατοῦντες 
τῶν 
πολεμίων 
τειχῶν 
κινδυνεύουσι 
τοῖς 
ἰδίοις 
καὶ 
πολιορκουμένων 
ὑπομένουσιν 
αὐτοὶ 
τύχην 
ὥσπερ 
ἐκ 
δεσμωτηρίου 
καθʼ 
αὑτῶν 
Ἰουδαίους 
ἀνέντες, 
περιῄει 
μετὰ 
τῶν 
ἐπιλέκτων 
κατὰ 
πλευρὰ 
τοὺς 
πολεμίους 
αὐτός. 
οἱ 
δὲ 
κατὰ 
στόμα 
παιόμενοι 
καὶ 
πρὸς 
τοῦτον 
ἐπιστραφέντες 
ἐκαρτέρουν. 
μιγείσης 
δὲ 
τῆς 
παρατάξεως 
ὁ 
μὲν 
κονιορτὸς 
τῶν 
ὀμμάτων, 
ἡ 
κραυγὴ 
δὲ 
τῶν 
ἀκοῶν 
ἐπεκράτει, 
καὶ 
οὐδετέρῳ 
παρῆν 
ἔτι 
τεκμήρασθαι 
τὸ 
ἐχθρὸν 
ἢ 
τὸ 
φίλιον. 
Ἰουδαίων 
δὲ 
οὐ 
τοσοῦτον 
ἔτι 
κατʼ 
ἀλκὴν 
ὅσον 
ἀπογνώσει 
σωτηρίας 
παραμενόντων 
καὶ 
Ῥωμαίους 
ἐτόνωσεν 
αἰδὼς 
δόξης 
τε 
καὶ 
τῶν 
ὅπλων 
καὶ 
προκινδυνεύοντος 
Καίσαρος· 
ὥστε 
μοι 
δοκοῦσι 
τὰ 
τελευταῖα 
διʼ 
ὑπερβολὴν 
θυμῶν 
κἂν 
ἁρπάσαι 
τὸ 
τῶν 
Ἰουδαίων 
πλῆθος, 
εἰ 
μὴ 
τὴν 
ῥοπὴν 
τῆς 
παρατάξεως 
φθάσαντες 
ἀνεχώρησαν 
εἰς 
τὴν 
πόλιν. 
διεφθαρμένων 
δὲ 
τῶν 
χωμάτων 
Ῥωμαῖοι 
μὲν 
ἦσαν 
ἐν 
ἀθυμίαις 
τὸν 
μακρὸν 
κάματον 
ἐπὶ 
μιᾶς 
ὥρας 
ἀπολέσαντες· 
καὶ 
πολλοὶ 
μὲν 
ταῖς 
συνήθεσι 
μηχαναῖς 
ἀπήλπιζον 
ἁλώσεσθαι 
τὴν 
πόλιν. 
Τίτος 
δὲ 
μετὰ 
τῶν 
ἡγεμόνων 
ἐβουλεύετο, 
καὶ 
τοῖς 
μὲν 
θερμοτέροις 
πᾶσαν 
ἐδόκει 
προσφέρειν 
τὴν 
δύναμιν 
ἀποπειρᾶσθαί 
τε 
τοῦ 
τείχους 
βίᾳ· 
μέχρι 
μὲν 
γὰρ 
νῦν 
κατὰ 
σπάσμα 
Ἰουδαίοις 
 συμπεπλέχθαι, 
προσιόντων 
δʼ 
ἀθρόων 
οὐδὲ 
τὴν 
ἔφοδον 
οἴσειν· 
καταχωσθήσεσθαι 
γὰρ 
ὑπὸ 
τῶν 
βελῶν. 
τῶν 
δʼ 
ἀσφαλεστέρων 
οἱ 
μὲν 
καὶ 
τὰ 
χώματα 
ποιεῖν 
πάλιν, 
οἱ 
δὲ 
καὶ 
δίχα 
τούτων 
προσκαθέζεσθαι 
μόνον 
παραφυλάττοντας 
τάς 
τε 
ἐξόδους 
αὐτῶν 
καὶ 
τὰς 
εἰσκομιδὰς 
τῶν 
ἐπιτηδείων 
παρῄνουν 
καὶ 
τῷ 
λιμῷ 
καταλείπειν 
τὴν 
πόλιν, 
μηδὲ 
συμπλέκεσθαι 
κατὰ 
χεῖρα 
τοῖς 
πολεμίοις· 
ἄμαχον 
γὰρ 
εἶναι 
τὴν 
ἀπόγνωσιν 
οἷς 
εὐχὴ 
μὲν 
τὸ 
σιδήρῳ 
πεσεῖν, 
ἀπόκειται 
δὲ 
καὶ 
δίχα 
τούτου 
πάθος 
χαλεπώτερον. 
αὐτῷ 
δὲ 
τὸ 
μὲν 
ἀργεῖν 
καθόλου 
μετὰ 
τοσαύτης 
δυνάμεως 
οὐκ 
ἐδόκει 
πρέπειν 
καὶ 
τὸ 
μάχεσθαι 
περιττὸν 
πρὸς 
ἀλλήλων 
φθαρησομένοις, 
βάλλεσθαι 
δὲ 
χώματα 
δύσεργον 
ἀπέφαινεν 
ὕλης 
ἀπορίᾳ 
καὶ 
τὸ 
παραφυλάττειν 
τὰς 
ἐξόδους 
δυσεργότερον· 
κυκλώσασθαί 
τε 
γὰρ 
τῇ 
στρατιᾷ 
τὴν 
πόλιν 
διὰ 
μέγεθος 
καὶ 
δυσχωρίαν 
οὐκ 
εὐμαρὲς 
εἶναι 
καὶ 
σφαλερὸν 
ἄλλως 
πρὸς 
τὰς 
ἐπιθέσεις. 
τῶν 
δὲ 
φανερῶν 
φυλαττομένων 
ἀφανεῖς 
ἐπινοεῖσθαι 
Ἰουδαίοις 
ὁδοὺς 
κατά 
τε 
ἀνάγκην 
καὶ 
διʼ 
ἐμπειρίαν· 
εἰ 
δέ 
τι 
λάθρα 
παρεισκομισθήσοιτο, 
τριβὴν 
ἔσεσθαι 
πλείονα 
τῇ 
πολιορκίᾳ. 
δεδιέναι 
τε 
μὴ 
τὴν 
δόξαν 
τοῦ 
κατορθώματος 
αὐτῷ 
τὸ 
μῆκος 
ἐλαττώσῃ 
τοῦ 
χρόνου· 
τούτῳ 
μὲν 
γὰρ 
εἶναι 
πᾶν 
ἀνύσιμον, 
πρὸς 
δὲ 
τῆς 
εὐκλείας 
τὸ 
τάχος. 
δεῖν 
γε 
μήν, 
εἰ 
καὶ 
τῷ 
τάχει 
μετʼ 
ἀσφαλείας 
βούλοιτο 
χρήσασθαι, 
περιτειχίζειν 
ὅλην 
τὴν 
πόλιν· 
μόνως 
γὰρ 
οὕτως 
ἂν 
πάσας 
ἀποφράξαι 
τὰς 
ἐξόδους, 
καὶ 
Ἰουδαίους 
ἢ 
πρὸς 
ἅπαντα 
ἀπογνόντας 
τὴν 
σωτηρίαν 
παραδώσειν 
τὴν 
πόλιν 
ἢ 
λιμώττοντας 
χειρωθήσεσθαι 
ῥᾳδίως· 
οὐδὲ 
γὰρ 
ἠρεμήσειν 
αὐτὸς 
ἄλλως, 
ἀλλὰ 
καὶ 
τῶν 
χωμάτων 
ἐπιμελήσεσθαι 
πάλιν 
χρώμενος 
τοῖς 
κωλύουσιν 
ἀτονωτέροις. 
εἰ 
δέ 
τῳ 
μέγα 
δοκεῖ 
καὶ 
δυσήνυτον 
τὸ 
ἔργον, 
χρῆναι 
σκοπεῖν, 
ὡς 
οὔτε 
Ῥωμαίοις 
τι 
μικρὸν 
ἐνεργεῖν 
πρέπει, 
καὶ 
δίχα 
πόνου 
κατορθοῦν 
τι 
τῶν 
μεγάλων 
οὐδενὶ 
ῥᾴδιον. 
Τούτοις 
πείσας 
τοὺς 
ἡγεμόνας 
διανέμειν 
ἐκέλευσε 
τὰς 
δυνάμεις 
ἐπὶ 
τὸ 
ἔργον. 
ὁρμὴ 
δέ 
τις 
ἐμπίπτει 
δαιμόνιος 
τοῖς 
στρατιώταις, 
καὶ 
μερισαμένων 
τὸν 
περίβολον 
οὐ 
μόνον 
τῶν 
ταγμάτων 
ἦν 
ἔρις, 
ἀλλὰ 
καὶ 
τῶν 
ἐν 
αὐτοῖς 
τάξεων 
πρὸς 
ἀλλήλας, 
καὶ 
στρατιώτης 
μὲν 
δεκαδάρχην, 
δεκαδάρχης 
δʼ 
ἑκατοντάρχην, 
οὗτος 
δʼ 
ἐσπούδαζεν 
ἀρέσασθαι 
χιλίαρχον, 
τῶν 
δὲ 
χιλιάρχων 
ἐπὶ 
τοὺς 
ἡγεμόνας 
ἔτεινεν 
ἡ 
φιλοτιμία 
καὶ 
τῶν 
ἡγεμόνων 
τὴν 
ἅμιλλαν 
ἐβράβευε 
Καῖσαρ· 
περιιὼν 
γὰρ 
αὐτὸς 
ἑκάστης 
ἡμέρας 
πολλάκις 
ἐπεσκόπει 
τὸ 
ἔργον. 
ἀρξάμενος 
δὲ 
ἀπὸ 
τῆς 
Ἀσσυρίων 
παρεμβολῆς, 
καθʼ 
ἣν 
αὐτὸς 
ἐστρατοπεδεύσατο, 
ἐπὶ 
τὴν 
κατωτέρω 
Καινόπολιν 
ἦγε 
τὸ 
τεῖχος, 
ἔνθεν 
διὰ 
τοῦ 
Κεδρῶνος 
ἐπὶ 
τὸ 
Ἐλαιῶν 
ὄρος· 
εἶτʼ 
ἀνακάμπτων 
κατὰ 
μεσημβρίαν 
περιλαμβάνει 
τὸ 
ὄρος 
ἄχρι 
τῆς 
Περιστερεῶνος 
καλουμένης 
πέτρας 
τόν 
τε 
ἑξῆς 
λόφον, 
ὃς 
ἐπίκειται 
τῇ 
κατὰ 
τὴν 
Σιλωὰμ 
φάραγγι, 
κἀκεῖθεν 
ἐκκλίνας 
πρὸς 
δύσιν 
εἰς 
τὴν 
τῆς 
πηγῆς 
κατῄει 
φάραγγα. 
μεθʼ 
ἣν 
ἀναβαίνων 
κατὰ 
τὸ 
Ἀνάνου 
τοῦ 
ἀρχιερέως 
μνημεῖον 
καὶ 
διαλαβὼν 
τὸ 
ὄρος, 
ἔνθα 
Πομπήιος 
ἐστρατοπεδεύσατο, 
πρὸς 
κλίμα 
βόρειον 
ἐπέστρεφε, 
καὶ 
προελθὼν 
μέχρι 
κώμης 
τινός, 
Ἐρεβίνθων 
οἶκος 
καλεῖται, 
καὶ 
μετʼ 
ἐκείνην 
τὸ 
Ἡρώδου 
μνημεῖον 
περισχὼν 
κατὰ 
ἀνατολὴν 
τῷ 
ἰδίῳ 
στρατοπέδῳ 
συνῆπτεν, 
ὅθεν 
ἤρξατο. 
τὸ 
μὲν 
οὖν 
τεῖχος 
ἑνὸς 
δέοντος 
τεσσαράκοντα 
σταδίων 
ἦν, 
ἔξωθεν 
δʼ 
αὐτῷ 
προσῳκοδομήθη 
τρισκαίδεκα 
φρούρια, 
καὶ 
τούτων 
οἱ 
κύκλοι 
δέκα 
συνηριθμοῦντο 
σταδίων. 
τρισὶ 
δʼ 
ᾠκοδομήθη 
τὸ 
πᾶν 
ἡμέραις, 
ὡς 
τὸ 
μὲν 
ἔργον 
μηνῶν 
[εἶναι] 
ἄξιον, 
τὸ 
τάχος 
δʼ 
ἡττᾶσθαι 
πίστεως. 
περικλείσας 
δὲ 
τῷ 
τείχει 
τὴν 
πόλιν 
καὶ 
δύναμιν 
τοῖς 
φρουρίοις 
ἐγκαταστήσας 
τὴν 
μὲν 
πρώτην 
φυλακὴν 
τῆς 
νυκτὸς 
περιιὼν 
αὐτὸς 
ἐπεσκέπτετο, 
τὴν 
δευτέραν 
δʼ 
ἐπέτρεψεν 
Ἀλεξάνδρῳ, 
τὴν 
τρίτην 
δʼ 
ἔλαχον 
οἱ 
τῶν 
ταγμάτων 
ἡγεμόνες. 
διεκληροῦντο 
δʼ 
οἱ 
φύλακες 
τοὺς 
ὕπνους, 
καὶ 
διʼ 
ὅλης 
νυκτὸς 
περιῄεσαν 
κατὰ 
διαστήματα 
τῶν 
φρουρίων. 
Ἰουδαίοις 
δὲ 
μετὰ 
τῶν 
ἐξόδων 
ἀπεκόπη 
πᾶσα 
σωτηρίας 
ἐλπίς, 
καὶ 
βαθύνας 
αὑτὸν 
ὁ 
λιμὸς 
κατʼ 
οἴκους 
καὶ 
γενεὰς 
τὸν 
δῆμον 
ἐπεβόσκετο. 
καὶ 
τὰ 
μὲν 
τέγη 
πεπλήρωτο 
γυναικῶν 
καὶ 
βρεφῶν 
λελυμένων, 
οἱ 
στενωποὶ 
δὲ 
γερόντων 
νεκρῶν, 
παῖδες 
δὲ 
καὶ 
νεανίαι 
διοιδοῦντες 
ὥσπερ 
εἴδωλα 
κατὰ 
τὰς 
ἀγορὰς 
ἀνειλοῦντο 
καὶ 
κατέπιπτον 
ὅπῃ 
τινὰ 
τὸ 
πάθος 
καταλαμβάνοι. 
θάπτειν 
δὲ 
τοὺς 
προσήκοντας 
οὔτε 
ἴσχυον 
οἱ 
κάμνοντες 
καὶ 
τὸ 
διευτονοῦν 
ὤκνει 
διά 
τε 
πλῆθος 
τῶν 
νεκρῶν 
καὶ 
διὰ 
τὸ 
κατὰ 
σφᾶς 
ἄδηλον· 
πολλοὶ 
γοῦν 
τοῖς 
ὑπʼ 
αὐτῶν 
θαπτομένοις 
ἐπαπέθνησκον, 
πολλοὶ 
δὲ 
ἐπὶ 
τὰς 
θήκας 
πρὶν 
ἐπιστῆναι 
τὸ 
χρεὼν 
προῆλθον. 
οὔτε 
δὲ 
θρῆνος 
ἐν 
ταῖς 
συμφοραῖς 
οὔτʼ 
ὀλοφυρμὸς 
ἦν, 
ἀλλʼ 
ὁ 
λιμὸς 
ἤλεγχε 
τὰ 
πάθη, 
ξηροῖς 
δὲ 
τοῖς 
ὄμμασι 
καὶ 
σεσηρόσι 
τοῖς 
στόμασιν 
οἱ 
δυσθανατοῦντες 
ἐφεώρων 
τοὺς 
φθάσαντας 
ἀναπαύσασθαι, 
βαθεῖα 
δὲ 
περιεῖχεν 
 τὴν 
πόλιν 
σιγὴ 
καὶ 
νὺξ 
θανάτου 
γέμουσα 
καὶ 
τούτων 
οἱ 
λῃσταὶ 
χαλεπώτεροι. 
τυμβωρυχοῦντες 
γοῦν 
τὰς 
οἰκίας 
ἐσύλων 
τοὺς 
νεκροὺς 
καὶ 
τὰ 
καλύμματα 
τῶν 
σωμάτων 
περισπῶντες 
μετὰ 
γέλωτος 
ἐξῄεσαν, 
τάς 
τε 
ἀκμὰς 
τῶν 
ξιφῶν 
ἐδοκίμαζον 
ἐν 
τοῖς 
πτώμασιν, 
καί 
τινας 
τῶν 
ἐρριμμένων 
ἔτι 
ζῶντας 
διήλαυνον 
ἐπὶ 
πείρᾳ 
τοῦ 
σιδήρου· 
τοὺς 
δʼ 
ἱκετεύοντας 
χρῆσαι 
σφίσι 
δεξιὰν 
καὶ 
ξίφος 
τῷ 
λιμῷ 
κατέλειπον 
ὑπερηφανοῦντες, 
καὶ 
τῶν 
ἐκπνεόντων 
ἕκαστος 
ἀτενίσας 
εἰς 
τὸν 
ναὸν 
ἀφεώρα 
τοὺς 
στασιαστὰς 
ζῶντας 
ἀπολιπών. 
οἱ 
δὲ 
τὸ 
μὲν 
πρῶτον 
ἐκ 
τοῦ 
δημοσίου 
θησαυροῦ 
τοὺς 
νεκροὺς 
θάπτειν 
ἐκέλευον 
τὴν 
ὀσμὴν 
οὐ 
φέροντες, 
ἔπειθʼ 
ὡς 
οὐ 
διήρκουν 
ἀπὸ 
τῶν 
τειχῶν 
ἔρριπτον 
εἰς 
τὰς 
φάραγγας. 
Περιιὼν 
δὲ 
ταύτας 
ὁ 
Τίτος 
ὡς 
ἐθεάσατο 
πεπλησμένας 
τῶν 
νεκρῶν 
καὶ 
βαθὺν 
ἰχῶρα 
μυδώντων 
ὑπορρέοντα 
τῶν 
σωμάτων, 
ἐστέναξέ 
τε 
καὶ 
τὰς 
χεῖρας 
ἀνατείνας 
κατεμαρτύρατο 
τὸν 
θεόν, 
ὡς 
οὐκ 
εἴη 
τὸ 
ἔργον 
αὐτοῦ. 
τὰ 
μὲν 
δὴ 
κατὰ 
τὴν 
πόλιν 
εἶχεν 
οὕτως, 
Ῥωμαῖοι 
δὲ 
μηδενὸς 
ἔτι 
τῶν 
στασιαστῶν 
ἐκτρέχοντος, 
ἤδη 
γὰρ 
καὶ 
τούτων 
ἀθυμία 
καὶ 
λιμὸς 
ἐφήπτετο, 
ἐπʼ 
εὐθυμίαις 
ἦσαν 
σίτου 
τε 
ἀφθονίαν 
καὶ 
τῶν 
ἄλλων 
ἐπιτηδείων 
ἐκ 
τῆς 
Συρίας 
καὶ 
τῶν 
πλησίον 
ἐπαρχιῶν 
ἔχοντες· 
ἱστάμενοι 
δὲ 
πολλοὶ 
τοῦ 
τείχους 
πλησίον 
καὶ 
πολὺ 
πλῆθος 
τῶν· 
ἐδωδίμων 
ἐπιδεικνύμενοι 
τῷ 
κατὰ 
σφᾶς 
κόρῳ 
τὸν 
λιμὸν 
τῶν 
πολεμίων 
ἐξέκαιον. 
πρὸς 
δὲ 
τὸ 
πάθος 
τῶν 
στασιαστῶν 
μηδὲν 
ἐνδιδόντων 
Τίτος 
οἰκτείρων 
τὰ 
λείψανα 
τοῦ 
δήμου 
καὶ 
σπουδάζων 
τὸ 
γοῦν 
περιὸν 
ἐξαρπάσαι, 
πάλιν 
ἤρχετο 
χωμάτων 
χαλεπῶς 
αὐτῷ 
τῆς 
ὕλης 
ποριζομένης· 
ἡ 
μὲν 
γὰρ 
περὶ 
τὴν 
 πόλιν 
πᾶσα 
τοῖς 
προτέροις 
ἔργοις 
ἐκέκοπτο, 
συνεφόρουν 
δὲ 
ἄλλην 
ἀπʼ 
ἐνενήκοντα 
σταδίων 
οἱ 
στρατιῶται. 
καὶ 
πρὸς 
μόνης 
ὕψουν 
τῆς 
Ἀντωνίας 
κατὰ 
μέρη 
τέσσαρα 
πολὺ 
μείζονα 
τῶν 
προτέρων 
χώματα. 
περιιὼν 
δὲ 
ὁ 
Καῖσαρ 
τὰ 
τάγματα 
καὶ 
κατεπείγων 
τὸ 
ἔργον 
ἐπεδείκνυ 
τοῖς 
λῃσταῖς, 
ὡς 
ἐν 
χερσὶν 
εἴησαν 
αὐτοῦ. 
μόνοις 
δὲ 
ἐκείνοις 
ἄρα 
κακῶν 
ἀπολώλει 
μεταμέλεια, 
καὶ 
τὰς 
ψυχὰς 
χωρίσαντες 
ἀπὸ 
τῶν 
σωμάτων 
ἀμφοτέροις 
ὡς 
ἀλλοτρίοις 
ἐχρῶντο. 
οὔτε 
γὰρ 
πάθος 
αὐτῶν 
ἡμέρου 
τὴν 
ψυχὴν 
οὔτʼ 
ἀλγηδὼν 
ἥπτετο 
τοῦ 
σώματος, 
οἵ 
γε 
καὶ 
νεκρὸν 
τὸν 
δῆμον 
ὥσπερ 
κύνες 
ἐσπάραττον 
καὶ 
τὰ 
δεσμωτήρια 
τῶν 
ἀρρώστων 
ἐνεπίμπλασαν. 
Σίμων 
γοῦν 
οὐδὲ 
Ματθίαν, 
διʼ 
ὃν 
κατέσχε 
τὴν 
πόλιν, 
ἀβασάνιστον 
ἀνεῖλε· 
Βοηθοῦ 
παῖς 
ἦν 
οὗτος 
ἐκ 
τῶν 
ἀρχιερέων 
ἐν 
τοῖς 
μάλιστα 
τῷ 
δήμῳ 
πιστὸς 
καὶ 
τίμιος· 
ὃς 
ὑπὸ 
τοῖς 
ζηλωταῖς 
κακουμένου 
τοῦ 
πλήθους, 
οἷς 
ἤδη 
καὶ 
Ἰωάννης 
προσῆν, 
πείθει 
τὸν 
δῆμον 
εἰσαφεῖναι 
τὸν 
Σίμωνα 
βοηθόν, 
οὐδὲν 
οὔτε 
προσυνθέμενος 
οὔτε 
προσδοκήσας 
φαῦλον 
ἐξ 
αὐτοῦ. 
παρελθὼν 
δʼ 
ἐκεῖνος 
ὡς 
ἐκράτησε 
τῆς 
πόλεως, 
ἐχθρὸν 
ἐν 
ἴσῳ 
τοῖς 
ἄλλοις 
ἡγεῖτο 
καὶ 
τὸν 
ὑπὲρ 
αὐτοῦ 
σύμβουλον 
ὡς 
ἂν 
ἐξ 
ἁπλότητος 
γεγενημένον. 
ἀχθέντα 
δὲ 
τηνικαῦτα 
καὶ 
κατηγορούμενον 
τὰ 
τῶν 
Ῥωμαίων 
φρονεῖν 
κατακρίνει 
μὲν 
θανάτῳ 
μηδʼ 
ἀπολογίας 
ἀξιώσας 
σὺν 
τρισὶν 
υἱοῖς· 
ὁ 
γὰρ 
τέταρτος 
ἔφθη 
διαδρὰς 
πρὸς 
Τίτον· 
ἱκετεύοντα 
δὲ 
ἀναιρεθῆναι 
πρὸ 
τῶν 
τέκνων 
καὶ 
ταύτην 
αἰτούμενον 
τὴν 
χάριν 
ἀνθʼ 
ὧν 
ἀνοίξειεν 
αὐτῷ 
τὴν 
πόλιν, 
τελευταῖον 
ἀνελεῖν 
ἐκέλευσεν. 
ὁ 
μὲν 
οὖν 
ἐν 
ὄψει 
φονευθεῖσιν 
ἐπεσφάγη 
τοῖς 
παισὶν 
ἄντικρυς 
Ῥωμαίων 
προαχθείς· 
 οὕτω 
γὰρ 
ὁ 
Σίμων 
Ἀνάνῳ 
τῷ 
Βαγαδάτου 
προσέταξεν, 
ὃς 
ἦν 
ὠμότατος 
αὐτῷ 
τῶν 
δορυφόρων, 
ἐπειρωνευόμενος, 
εἴ 
τι 
βοηθήσουσιν 
αὐτῷ 
πρὸς 
οὓς 
ἐξελθεῖν 
εἵλετο· 
θάπτειν 
τʼ 
ἀπεῖπε 
τὰ 
σώματα. 
μετὰ 
τούτους 
ἱερεύς 
τις 
Ἀνανίας 
υἱὸς 
Μασβάλου 
τῶν 
ἐπισήμων 
καὶ 
ὁ 
γραμματεὺς 
τῆς 
βουλῆς 
Ἀριστεύς, 
γένος 
ἐξ 
Ἀμμαοῦς, 
καὶ 
σὺν 
τούτοις 
πεντεκαίδεκα 
τῶν 
ἀπὸ 
τοῦ 
δήμου 
λαμπρῶν 
ἀναιροῦνται. 
τὸν 
δὲ 
τοῦ 
Ἰωσήπου 
πατέρα 
συγκλείσαντες 
ἐφύλαττον, 
κηρύττουσι 
δὲ 
μηδένα 
τῶν 
κατὰ 
τὴν 
πόλιν 
μήτε 
συνομιλεῖν 
μήτε 
ἐπὶ 
ταὐτὸ 
συναθροίζεσθαι 
δέει 
προδοσίας, 
καὶ 
τοὺς 
συνολοφυρομένους 
πρὸ 
ἐξετάσεως 
ἀνῄρουν. 
Ταῦτα 
ὁρῶν 
Ἰούδης 
τις 
υἱὸς 
Ἰούδου, 
τῶν 
ὑπάρχων 
τοῦ 
Σίμωνος 
εἷς 
ὢν 
καὶ 
πεπιστευμένος 
ὑπʼ 
αὐτοῦ 
πύργον 
φυλάττειν, 
τάχα 
μέν 
τι 
καὶ 
οἴκτῳ 
τῶν 
ὠμῶς 
ἀπολλυμένων, 
τὸ 
δὲ 
πλέον 
αὑτοῦ 
προνοίᾳ, 
συγκαλέσας 
τοὺς 
πιστοτάτους 
τῶν 
ὑπʼ 
αὐτὸν 
δέκα, 
“μέχρι 
τίνος 
ἀνθέξομεν, 
ἔφη, 
τοῖς 
κακοῖς; 
ἢ 
τίνα 
σωτηρίας 
ἔχομεν 
ἐλπίδα 
πιστοὶ 
πονηρῷ 
μένοντες; 
οὐχ 
ὁ 
μὲν 
λιμὸς 
ἤδη 
καθʼ 
ἡμῶν, 
Ῥωμαῖοι 
δὲ 
παρὰ 
μικρὸν 
ἔνδον, 
Σίμων 
δὲ 
καὶ 
πρὸς 
εὐεργέτας 
ἄπιστος, 
καὶ 
δέος 
μὲν 
ἤδη 
παρʼ 
αὐτοῦ 
κολάσεως, 
ἡ 
δὲ 
παρὰ 
Ῥωμαίοις 
δεξιὰ 
βέβαιος; 
φέρε, 
παραδόντες 
τὸ 
τεῖχος 
σώσωμεν 
ἑαυτοὺς 
καὶ 
τὴν 
πόλιν. 
πείσεται 
δὲ 
οὐδὲν 
δεινὸν 
Σίμων, 
ἐὰν 
ἀπεγνωκὼς 
ἑαυτὸν 
τάχιον 
δῷ 
δίκην.” 
τούτοις 
τῶν 
δέκα 
πεισθέντων 
ὑπὸ 
τὴν 
ἕω 
τοὺς 
λοιποὺς 
τῶν 
ὑποτεταγμένων 
ἄλλον 
ἀλλαχόσε 
διέπεμπεν, 
ὡς 
μὴ 
φωραθείη 
τι 
τῶν 
βεβουλευμένων, 
αὐτὸς 
δὲ 
περὶ 
τρίτην 
ὥραν 
ἀπὸ 
τοῦ 
πύργου 
 τοὺς 
Ῥωμαίους 
ἐκάλει. 
τῶν 
δὲ 
οἱ 
μὲν 
ὑπερηφάνουν, 
οἱ 
δὲ 
ἠπίστουν, 
οἱ 
πολλοὶ 
δὲ 
ὤκνουν 
ὡς 
μετὰ 
μικρὸν 
ἀκινδύνως 
ληψόμενοι 
τὴν 
πόλιν. 
ἐν 
ὅσῳ 
δὲ 
Τίτος 
μεθʼ 
ὁπλιτῶν 
παρῄει 
πρὸς 
τὸ 
τεῖχος, 
ἔφθη 
γνοὺς 
ὁ 
Σίμων, 
καὶ 
μετὰ 
τάχους 
τόν 
τε 
πύργον 
προκαταλαμβάνει 
καὶ 
τοὺς 
ἄνδρας 
συλλαβὼν 
ἐν 
ὄψει 
τῶν 
Ῥωμαίων 
ἀναιρεῖ 
καὶ 
πρὸ 
τοῦ 
τείχους 
λωβησάμενος 
ἔρριψε 
τὰ 
σώματα. 
Κἀν 
τούτῳ 
περιιὼν 
Ἰώσηπος, 
οὐ 
γὰρ 
ἀνίει 
παρακαλῶν, 
βάλλεται 
τὴν 
κεφαλὴν 
λίθῳ 
καὶ 
παραχρῆμα 
πίπτει 
καρωθείς. 
ἐκδρομὴ 
δὲ 
ἐπὶ 
τὸ 
πτῶμα 
τῶν 
Ἰουδαίων 
γίνεται, 
κἂν 
ἔφθη 
συρεὶς 
εἰς 
τὴν 
πόλιν, 
εἰ 
μὴ 
ταχέως 
Καῖσαρ 
ἔπεμψε 
τοὺς 
ὑπερασπίζοντας. 
μαχομένων 
δὲ 
τούτων 
ὁ 
Ἰώσηπος 
μὲν 
αἴρεται 
βραχύ 
τι 
τῶν 
πραττομένων 
ἐπαΐων, 
οἱ 
στασιασταὶ 
δʼ 
ὡς 
ἀνελόντες 
ὃν 
ἐπεθύμουν 
μάλιστα 
μετὰ 
χαρᾶς 
ἀνεβόων. 
διαγγέλλεταί 
τε 
εἰς 
τὴν 
πόλιν, 
καὶ 
τὸ 
καταλειπόμενον 
πλῆθος 
ἐπέσχεν 
ἀθυμία 
πεπεισμένους 
οἴχεσθαι 
τῷ 
ὄντι 
διʼ 
ὃν 
αὐτομολεῖν 
ἐθάρρουν. 
ἀκούσασα 
δὲ 
ἡ 
τοῦ 
Ἰωσήπου 
μήτηρ 
ἐν 
τῷ 
δεσμωτηρίῳ 
τεθνάναι 
τὸν 
υἱόν, 
πρὸς 
μὲν 
τοὺς 
φύλακας 
ἀπὸ 
Ἰωταπάτων 
τοῦτο 
ἔφη 
πεπεῖσθαι· 
καὶ 
γὰρ 
οὐδὲ 
ζῶντος 
ἀπολαύειν· 
ἰδίᾳ 
δὲ 
ὀλοφυρομένη 
πρὸς 
τὰς 
θεραπαινίδας 
τοῦτον 
εἰληφέναι 
τῆς 
εὐτεκνίας 
ἔλεγε 
καρπὸν 
τὸ 
μηδὲ 
θάψαι 
τὸν 
υἱόν, 
ὑφʼ 
οὗ 
ταφήσεσθαι 
προσεδόκησεν. 
ἀλλὰ 
γὰρ 
οὔτε 
ταύτην 
ἐπὶ 
πλέον 
ὠδύνα 
τὸ 
ψεῦδος 
οὔτε 
τοὺς 
λῃστὰς 
ἔθαλπε· 
ταχέως 
γὰρ 
ἐκ 
τῆς 
πληγῆς 
ἀνήνεγκεν 
ὁ 
Ἰώσηπος, 
καὶ 
προελθὼν 
τοὺς 
μὲν 
οὐκ 
εἰς 
μακρὰν 
ἐβόα 
δίκας 
αὐτῷ 
δώσειν 
τοῦ 
τραύματος, 
τὸν 
δὲ 
δῆμον 
ἐπὶ 
πίστιν 
πάλιν 
προυκαλεῖτο. 
θάρσος 
δὲ 
τῷ 
λαῷ 
καὶ 
τοῖς 
στασιασταῖς 
ἔκπληξις 
ἐμπίπτει 
πρὸς 
τὴν 
ὄψιν 
αὐτοῦ. 
Τῶν 
δʼ 
αὐτομόλων 
οἱ 
μὲν 
ὑπʼ 
ἀνάγκης 
ἀπὸ 
τοῦ 
τείχους 
 ἐπήδων 
ταχέως, 
οἱ 
δὲ 
προϊόντες 
ὡς 
ἐπὶ 
μάχῃ 
μετὰ 
χερμάδων 
ἔπειτα 
πρὸς 
τοὺς 
Ῥωμαίους 
ἔφευγον. 
συνείπετο 
δὲ 
τούτοις 
τύχη 
τῶν 
εἴσω 
χαλεπωτέρα, 
καὶ 
τοῦ 
παρὰ 
σφίσι 
λιμοῦ 
συντονώτερον 
εὕρισκον 
πρὸς 
ὄλεθρον 
τὸν 
παρὰ 
Ῥωμαίοις 
κόρον. 
παρεγίνοντο 
μὲν 
γὰρ 
ἀπὸ 
τῆς 
ἐνδείας 
πεφυσημένοι 
καὶ 
ὥσπερ 
ὑδρωπιῶντες, 
ἔπειτα 
ἀθρόως 
κενοῖς 
ὑπερεμπιπλάμενοι 
τοῖς 
σώμασιν 
ἐρρήγνυντο 
πλὴν 
τῶν 
διʼ 
ἐμπειρίαν 
ταμιευσαμένων 
τὰς 
ὀρέξεις 
καὶ 
κατʼ 
ὀλίγον 
προσθέντων 
τροφὴν 
ἀπειθισμένῳ 
τῷ 
σώματι 
φέρειν. 
καὶ 
τοὺς 
οὕτω 
δὲ 
σωζομένους 
ἑτέρα 
πληγὴ 
μετελάμβανε· 
τῶν 
γὰρ 
παρὰ 
τοῖς 
Σύροις 
τις 
αὐτομόλων 
φωρᾶται 
τῶν 
τῆς 
γαστρὸς 
λυμάτων 
χρυσοῦς 
ἐκλέγων· 
καταπίνοντες 
δέ, 
ὡς 
ἔφαμεν, 
αὐτοὺς 
προῄεσαν, 
ἐπειδὴ 
διηρεύνων 
πάντας 
οἱ 
στασιασταί, 
καὶ 
πολὺ 
πλῆθος 
ἦν 
ἐν 
τῇ 
πόλει 
χρυσοῦ· 
δώδεκα 
γοῦν 
Ἀττικῶν 
ὠνοῦντο 
πρότερον 
ἰσχύοντας 
πέντε 
καὶ 
εἴκοσιν. 
ἀλλά 
τοι 
τῆς 
ἐπινοίας 
ἐλεγχθείσης 
διʼ 
ἑνὸς 
ἀναπίμπλαται 
μὲν 
φήμης 
τὰ 
στρατόπεδα, 
ὡς 
μεστοὶ 
χρυσίου 
παρεῖεν 
οἱ 
αὐτόμολοι, 
τὸ 
δὲ 
τῶν 
Ἀράβων 
πλῆθος 
καὶ 
οἱ 
Σύροι 
τοὺς 
ἱκέτας 
ἀνατέμνοντες 
ἠρεύνων 
τὰς 
γαστέρας. 
καὶ 
τούτου 
τοῦ 
πάθους 
οὐδὲν 
ἔμοιγε 
δοκεῖ 
συμβῆναι 
Ἰουδαίοις 
χαλεπώτερον· 
μιᾷ 
γοῦν 
ἀνεσχίσθησαν 
νυκτὶ 
πρὸς 
δισχιλίους. 
Καὶ 
γνοὺς 
τὴν 
παρανομίαν 
Τίτος 
ὀλίγου 
μὲν 
ἐδέησε 
τὸ 
ἱππικὸν 
περιστήσας 
κατακοντίσαι 
τοὺς 
αἰτίους, 
εἰ 
μὴ 
πολὺ 
πλῆθος 
ἐνείχετο 
καὶ 
τῶν 
ἀνῃρημένων 
πολλαπλασίους 
ἦσαν 
οἱ 
κολασθησόμενοι. 
συγκαλέσας 
δὲ 
τοὺς 
τῶν 
συμμάχων 
ἡγεμόνας 
καὶ 
τοὺς 
τῶν 
ταγμάτων, 
συνδιεβάλλοντο 
γὰρ 
καὶ 
τῶν 
στρατιωτῶν 
τινές, 
πρὸς 
ἑκατέρους 
ἀγανακτεῖν 
ἔλεγεν, 
εἰ 
τῶν 
μὲν 
σὺν 
αὐτῷ 
στρατευομένων 
τινὲς 
τοιαῦτα 
δρῶσιν 
κέρδους 
ἕνεκεν 
ἀδήλου, 
μηδὲ 
τὰ 
ὅπλα 
σφῶν 
αὐτῶν 
αἰδούμενοι 
πεποιημένα 
ἀργύρου 
τε 
καὶ 
χρυσοῦ, 
τοῖς 
δὲ 
Ἄραψι 
καὶ 
[τοῖς] 
Σύροις, 
εἰ 
πρῶτον 
μὲν 
ἐν 
ἀλλοτρίῳ 
πολέμῳ 
τοῖς 
πάθεσιν 
αὐτεξουσίως 
χρῶνται, 
ἔπειτα 
τῇ 
περὶ 
φόνους 
ὠμότητι 
καὶ 
τῷ 
πρὸς 
Ἰουδαίους 
μίσει 
Ῥωμαίους 
ἐπιγράφουσι· 
καὶ 
γὰρ 
νῦν 
ἐνίους 
αὐτῷ 
τῶν 
στρατιωτῶν 
συναπολαύειν 
τῆς 
κακοδοξίας. 
τούτοις 
μὲν 
οὖν 
διηπείλησε 
θάνατον, 
εἴ 
τις 
εὑρεθείη 
πάλιν 
τὸ 
αὐτὸ 
τολμῶν, 
τοῖς 
δὲ 
ἀπὸ 
τῶν 
ταγμάτων 
ἐπέστελλεν 
ἐρευνήσαντας 
τοὺς 
ὑπόπτους 
ἀνάγειν 
ἐπʼ 
αὐτόν. 
κατεφρόνει 
δʼ, 
ὡς 
ἔοικε, 
φιλοχρηματία 
πάσης 
κολάσεως, 
καὶ 
δεινὸς 
ἐμπέφυκεν 
ἀνθρώποις 
τοῦ 
κερδαίνειν 
ἔρως, 
οὐδέν 
τε 
οὕτως 
πάθος 
πλεονεξία 
παραβάλλεται. 
ἢ 
ταῦτα 
μὲν 
ἄλλως 
καὶ 
μέτρον 
ἔχει 
καὶ 
φόβοις 
ὑποτάσσεται, 
θεὸς 
δὲ 
ἦν 
ὁ 
τοῦ 
λαοῦ 
παντὸς 
κατακρίνας 
καὶ 
πᾶσαν 
αὐτοῖς 
σωτηρίας 
ὁδὸν 
εἰς 
ἀπώλειαν 
ἀποστρέφων. 
ὃ 
γοῦν 
μετʼ 
ἀπειλῆς 
ἀπεῖπεν 
ὁ 
Καῖσαρ 
λάθρα 
κατὰ 
τῶν 
αὐτομόλων 
ἐτολμᾶτο, 
καὶ 
τοὺς 
διαδιδράσκοντας 
πρὶν 
πᾶσιν 
ὀφθῆναι 
προαπαντῶντες 
ἔσφαττον 
οἱ 
βάρβαροι, 
περισκοπούμενοι 
δὲ 
μή 
τις 
ἐπίδοι 
Ῥωμαίων, 
ἀνέσχιζον 
κἀκ 

τῶν 
σπλάγχνων 
τὸ 
μιαρὸν 
 κέρδος 
εἷλκον. 
ὀλίγοις 
δʼ 
ἐνευρίσκετο, 
καὶ 
τοὺς 
πολλοὺς 
παρανήλισκεν 
ἐλπὶς 
μόνη. 
τοῦτο 
μὲν 
δὴ 
τὸ 
πάθος 
πολλοὺς 
τῶν 
αὐτομόλων 
ἐπανήγαγεν. 
Ἰωάννης 
δʼ 
ὡς 
ἐπέλειπον 
αἱ 
ἁρπαγαὶ 
παρὰ 
τοῦ 
δήμου, 
πρὸς 
ἱεροσυλίαν 
ἐτρέπετο, 
καὶ 
πολλὰ 
μὲν 
ἐκ 
τῶν 
ἀναθημάτων 
κατεχώνευε 
τοῦ 
ναοῦ, 
πολλὰ 
δὲ 
τῶν 
πρὸς 
τὰς 
λειτουργίας 
ἀναγκαίων 
σκεύη, 
κρατῆρας 
καὶ 
πίνακας 
καὶ 
τραπέζας· 
ἀπέσχετο 
δʼ 
οὐδὲ 
τῶν 
ὑπὸ 
τοῦ 
Σεβαστοῦ 
καὶ 
τῆς 
γυναικὸς 
αὐτοῦ 
πεμφθέντων 
ἀκρατοφόρων. 
οἱ 
μέν 
γε 
Ῥωμαίων 
βασιλεῖς 
ἐτίμησάν 
τε 
καὶ 
προσεκόσμησαν 
τὸ 
ἱερὸν 
ἀεί, 
τότε 
δὲ 
ὁ 
Ἰουδαῖος 
καὶ 
τὰ 
τῶν 
ἀλλοφύλων 
κατέσπα. 
πρὸς 
δὲ 
τοὺς 
συνόντας 
ἔλεγεν, 
ὡς 
δεῖ 
μετʼ 
ἀδείας 
καταχρήσασθαι 
τοῖς 
θείοις 
ὑπὲρ 
τοῦ 
θείου 
καὶ 
τοὺς 
τῷ 
ναῷ 
στρατευομένους 
ἐξ 
αὐτοῦ 
τρέφεσθαι. 
διὰ 
τοῦτο 
καὶ 
τὸν 
ἱερὸν 
οἶνον 
καὶ 
τὸ 
ἔλαιον, 
ὃ 
τοῖς 
ὁλοκαυτώμασιν 
οἱ 
ἱερεῖς 
ἐφύλαττον 
[ἐπιχεῖν], 
ἐκκενώσας, 
ἦν 
δʼ 
ἐν 
τῷ 
ἔνδον 
ἱερῷ, 
διένεμε 
τῷ 
πλήθει, 
κἀκεῖνοι 
δίχα 
φρίκης 
ἠλείφοντο 
καὶ 
ἔπινον 
[ἐξ 
αὐτῶν]. 
οὐκ 
ἂν 
ὑποστειλαίμην 
εἰπεῖν 
ἅ 
μοι 
κελεύει 
τὸ 
πάθος· 
οἶμαι 
Ῥωμαίων 
βραδυνόντων 
ἐπὶ 
τοὺς 
ἀλιτηρίους 
ἢ 
καταποθῆναι 
ἂν 
ὑπὸ 
χάσματος 
ἢ 
κατακλυσθῆναι 
τὴν 
πόλιν 
ἢ 
τοὺς 
τῆς 
Σοδομηνῆς 
μεταλαβεῖν 
κεραυνούς· 
πολὺ 
γὰρ 
τῶν 
ταῦτα 
παθόντων 
ἤνεγκε 
γενεὰν 
ἀθεωτέραν· 
τῇ 
γοῦν 
τούτων 
ἀπονοίᾳ 
πᾶς 
ὁ 
λαὸς 
συναπώλετο. 
Καὶ 
τί 
δεῖ 
κατὰ 
μέρος 
ἐκδιηγεῖσθαι 
τὰς 
συμφοράς; 
ἀλλὰ 
πρὸς 
Τίτον 
ἐν 
ταύταις 
ταῖς 
ἡμέραις 
Μαννέος 
ὁ 
Λαζάρου 
φυγὼν 
διὰ 
μιᾶς 
ἔλεγεν 
ἐκκεκομίσθαι 
πύλης, 
ἣν 
αὐτὸς 
ἐπεπίστευτο, 
μυριάδας 
ἕνδεκα 
νεκρῶν 
ἐπὶ 
πεντακισχιλίοις 
ὀκτακοσίοις 
ὀγδοήκοντα, 
ἀφʼ 
ἧς 
αὐτοῖς 
ἡμέρας 
παρεστρατοπεδεύσατο 
τεσσαρεσκαιδεκάτῃ 
Ξανθικοῦ 
μηνὸς 
ἄχρι 
Πανέμου 
νουμηνίας. 
τοῦτο 
δʼ 
ἦν 
πλῆθος 
ἀπόρων· 
καὶ 
οὐδὲ 
αὐτὸς 
ἐφεστώς, 
ἀλλὰ 
δημοσίᾳ 
μισθὸν 
διδοὺς 
ἐξ 
ἀνάγκης 
ἠρίθμει. 
τοὺς 
δὲ 
λοιποὺς 
οἱ 
προσήκοντες 
ἔθαπτον· 
ταφὴ 
δʼ 
ἦν 
τὸ 
προκομίσαντας 
ἐκ 
τοῦ 
ἄστεος 
ῥῖψαι. 
μετὰ 
δὲ 
τοῦτον 
διαδράντες 
πολλοὶ 
τῶν 
ἐπισήμων 
τὰς 
πάσας 
τῶν 
ἀπόρων 
νεκρῶν 
ἀπήγγελλον 
μυριάδας 
ἑξήκοντα 
διὰ 
τῶν 
πυλῶν 
ἐκριφῆναι, 
τῶν 
δʼ 
ἄλλων 
ἀνεξερεύνητον 
εἶναι 
τὸν 
ἀριθμόν. 
μηκέτι 
δʼ 
εὐτονούντων 
τοὺς 
πτωχοὺς 
ἐκφέρειν 
[ἔλεγον] 
συσσωρεύοντας 
εἰς 
τοὺς 
μεγίστους 
οἴκους 
τὰ 
πτώματα 
ἀποκλείειν. 
καὶ 
τοῦ 
μὲν 
σίτου 
τὸ 
μέτρον 
πραθῆναι 
ταλάντου, 
μετὰ 
ταῦτα 
δʼ 
ὡς 
οὐδὲ 
ποηλογεῖν 
ἔθʼ 
οἷόν 
τʼ 
ἦν 
περιτειχισθείσης 
τῆς 
πόλεως, 
προελθεῖν 
τινας 
εἰς 
τοσοῦτον 
ἀνάγκης, 
ὥστε 
τὰς 
ἀμάρας 
ἐρευνῶντας 
καὶ 
παλαιὸν 
ὄνθον 
βοῶν 
προσφέρεσθαι 
τὰ 
ἐκ 
τούτων 
σκύβαλα, 
καὶ 
τὸ 
μηδʼ 
ὄψει 
φορητὸν 
πάλαι 
τότε 
γενέσθαι 
τροφήν. 
ταῦτα 
Ῥωμαῖοι 
μὲν 
ἀκούοντες 
ἠλέησαν, 
οἱ 
στασιασταὶ 
δὲ 
καὶ 
βλέποντες 
οὐ 
μετενόουν, 
ἀλλʼ 
ἠνείχοντο 
μέχρις 
αὐτῶν 
προελθεῖν· 
πεπήρωντο 
γὰρ 
ὑπὸ 
τοῦ 
χρεών, 
ὃ 
τῇ 
τε 
πόλει 
καὶ 
αὐτοῖς 
ἤδη 
παρῆν. 
[στιγμα]
Τὰ 
μὲν 
οὖν 
τῶν 
Ἱεροσολύμων 
πάθη 
προύκοπτεν 
καθʼ 
ἡμέραν 
ἐπὶ 
τὸ 
χεῖρον 
τῶν 
τε 
στασιαστῶν 
μᾶλλον 
παροξυνομένων 
ἐν 
ταῖς 
συμφοραῖς 
καὶ 
τοῦ 
λιμοῦ 
μετὰ 
τὸν 
δῆμον 
ἤδη 
κἀκείνους 
νεμομένου. 
τό 
γε 
μὴν 
πλῆθος 
τῶν 
σεσωρευμένων 
ἀνὰ 
τὴν 
πόλιν 
πτωμάτων 
ὄψει 
τε 
φρικῶδες 
ἦν 
καὶ 
λοιμώδη 
προσέβαλλεν 
ὀσμὴν 
πρός 
τε 
τὰς 
ἐκδρομὰς 
ἐμπόδιον 
τοῖς 
μαχομένοις· 
ὥσπερ 
γὰρ 
διὰ 
παρατάξεως 
φόνῳ 
μυρίῳ 
γεγυμνασμένης 
χωροῦντας 
ἔδει 
τὰ 
σώματα 
πατεῖν. 
οἱ 
δʼ 
ἐπιβαίνοντες 
οὔτʼ 
ἔφριττον 
οὔτʼ 
ἠλέουν 
οὔτε 
κλῃδόνα 
κακὴν 
σφῶν 
αὐτῶν 
ὑπελάμβανον 
τὴν 
εἰς 
τοὺς 
κατοιχομένους 
ὕβριν, 
πεφυρμένοι 
δʼ 
ὁμοφύλῳ 
φόνῳ 
τὰς 
δεξιὰς 
ἐπὶ 
τὸν 
πρὸς 
τοὺς 
ἀλλοφύλους 
πόλεμον 
ἐξέθεον, 
ὀνειδίζοντες, 
ἔμοιγε 
δοκεῖν, 
τὸ 
θεῖον 
εἰς 
βραδυτῆτα 
τῆς 
ἐπʼ 
αὐτῶν 
κολάσεως· 
οὐ 
γὰρ 
ἐλπίδι 
νίκης 
ὁ 
πόλεμος, 
ἤδη 
δὲ 
ἀπογνώσει 
σωτηρίας 
ἐθρασύνετο. 
Ῥωμαῖοι 
δὲ 
 καίτοι 
πολλὰ 
περὶ 
τὴν 
τῆς 
ὕλης 
συγκομιδὴν 
ταλαιπωρούμενοι 
τὰ 
χώματα 
διήγειραν 
μιᾷ 
καὶ 
εἴκοσιν 
ἡμέραις, 
κείραντες, 
ὡς 
προείρηται, 
τὴν 
περὶ 
τὸ 
ἄστυ 
χώραν 
ἐπʼ 
ἐνενήκοντα 
σταδίους 
ἐν 
κύκλῳ 
πᾶσαν. 
ἦν 
δʼ 
ἐλεεινὴ 
καὶ 
τῆς 
γῆς 
ἡ 
θέα· 
τὰ 
γὰρ 
πάλαι 
δένδρεσι 
καὶ 
παραδείσοις 
κεκοσμημένα 
τότε 
πανταχόθεν 
ἠρήμωτο 
καὶ 
περικέκοπτο 
τὴν 
ὕλην, 
οὐδείς 
τε 
τὴν 
πάλαι 
Ἰουδαίαν 
καὶ 
τὰ 
περικαλλῆ 
προάστεια 
τῆς 
πόλεως 
ἑωρακὼς 
ἀλλόφυλος, 
ἔπειτα 
τὴν 
τότε 
βλέπων 
ἐρημίαν 
οὐκ 
ὠλοφύρατο 
καὶ 
κατεστέναξεν 
τὴν 
μεταβολὴν 
παρʼ 
ὅσον 
γένοιτο· 
πάντα 
γὰρ 
ἐλυμήνατο 
τὰ 
σημεῖα 
τοῦ 
κάλλους 
ὁ 
πόλεμος, 
καὶ 
οὐκ 
ἄν 
τις 
ἐξαπίνης 
ἐπιστὰς 
τῶν 
προεγνωκότων 
ἐγνώρισε 
τὸν 
τόπον, 
ἀλλὰ 
παρὼν 
ἐζήτει 
τὴν 
πόλιν. 
Ῥωμαίοις 
δὲ 
καὶ 
Ἰουδαίοις 
τὸ 
τέλος 
τῶν 
χωμάτων 
ἴσην 
ἐνεποίει 
δέους 
ἀρχήν· 
οἱ 
μὲν 
γάρ, 
εἰ 
μὴ 
καὶ 
ταῦτα 
καύσειαν, 
ἁλώσεσθαι 
τὴν 
πόλιν 
προσεδόκων, 
Ῥωμαῖοι 
δʼ 
οὐκ 
[ἂν] 
ἔθʼ 
αἱρήσειν 
κἀκείνων 
διαφθαρέντων. 
ὕλης 
τε 
γὰρ 
ἦν 
ἀπορία, 
καὶ 
τῶν 
μὲν 
πόνων 
ἤδη 
τὸ 
σῶμα, 
τῶν 
δὲ 
ἐπαλλήλων 
πταισμάτων 
αἱ 
ψυχαὶ 
τοῖς 
στρατιώταις 
ἐλείποντο. 
τάς 
γε 
μὴν 
κατὰ 
τὴν 
πόλιν 
συμφορὰς 
Ῥωμαίοις 
πλέον 
εἶναι 
συνέβαινε 
πρὸς 
ἀθυμίας 
ἢ 
τοῖς 
ἐν 
αὐτῇ· 
παρὰ 
γὰρ 
τὰ 
τηλικαῦτα 
πάθη 
τοῖς 
μαχομένοις 
οὐδὲν 
ἐχρῶντο 
μαλακωτέροις, 
ἀλλʼ 
ἐθραύοντο 
πάντοτε 
τὰς 
ἐλπίδας, 
τῶν 
μὲν 
χωμάτων 
ταῖς 
ἐπιβουλαῖς, 
τῶν 
δʼ 
ὀργάνων 
στερρότητι 
τοῦ 
τείχους, 
τῆς 
δὲ 
κατὰ 
χεῖρα 
μάχης 
ταῖς 
τῶν 
συμπλεκομένων 
τόλμαις 
πλεονεκτούμενοι, 
τὸ 
δὲ 
μέγιστον, 
στάσεώς 
τε 
καὶ 
λιμοῦ 
καὶ 
πολέμου 
καὶ 
τοσούτων 
κακῶν 
εὑρίσκοντες 
ἐπάνω 
τὸ 
παράστημα 
τῆς 
ψυχῆς 
Ἰουδαίους 
ἔχοντας. 
ὑπελάμβανόν 
τε 
τῶν 
ἀνδρῶν 
ἀμάχους 
μὲν 
τὰς 
ὁρμάς, 
ἀνάλωτον 
 δὲ 
τὴν 
ἐπὶ 
συμφοραῖς 
εὐθυμίαν 
εἶναι· 
τί 
γὰρ 
ἂν 
μὴ 
ὑποστῆναι 
δεξιᾷ 
τύχῃ 
χρωμένους 
τοὺς 
ὑπὸ 
κακῶν 
πρὸς 
ἀλκὴν 
τρεπομένους; 
οἱ 
μὲν 
οὖν 
ἐρρωμενεστέρας 
διὰ 
ταῦτα 
τῶν 
χωμάτων 
ἐποιοῦντο 
τὰς 
φυλακάς. 
Οἱ 
δὲ 
περὶ 
τὸν 
Ἰωάννην 
κατὰ 
τὴν 
Ἀντωνίαν 
ἅμα 
καὶ 
πρὸς 
τὸ 
μέλλον, 
εἰ 
καταρριφθείη 
τὸ 
τεῖχος, 
ἠσφαλίζοντο 
καὶ 
πρὶν 
ἐπιστῆναι 
τοὺς 
κριοὺς 
ἐπέθεντο 
τοῖς 
ἔργοις. 
οὐ 
μὴν 
ἐκράτησάν 
γε 
τῆς 
ἐπιχειρήσεως, 
ἀλλὰ 
προελθόντες 
μετὰ 
λαμπάδων 
πρὶν 
ἐγγίσαι 
τοῖς 
χώμασι 
ψυχρότεροι 
τῆς 
ἐλπίδος 
ὑπέστρεψαν. 
πρῶτον 
μὲν 
γὰρ 
οὐδʼ 
ὁμονοεῖν 
ἡ 
σκέψις 
αὐτῶν 
ἐῴκει 
κατὰ 
μέρος 
ἐκπηδώντων 
κἀκ 

διαλειμμάτων 
καὶ 
μεμελλημένως 
μετὰ 
δέους 
καθόλου 
τε 
εἰπεῖν 
οὐκ 
Ἰουδαϊκῶς· 
τὰ 
γὰρ 
ἴδια 
τοῦ 
ἔθνους 
ὑστέρητο 
ἅμα 
ἡ 
τόλμα 
καὶ 
ὁρμὴ 
καὶ 
δρόμος 
ὁμοῦ 
πάντων 
καὶ 
τὸ 
μηδὲ 
πταίοντας 
ἀναστρέφειν. 
ἀτονώτεροι 
δʼ 
ἑαυτῶν 
προελθόντες 
καὶ 
τοὺς 
Ῥωμαίους 
εὗρον 
ἐρρωμενέστερον 
τοῦ 
συνήθους 
παρατεταγμένους· 
τοῖς 
μέν 
γε 
σώμασι 
καὶ 
ταῖς 
πανοπλίαις 
οὕτως 
ἐφράξαντο 
τὰ 
χώματα 
πάντοθεν 
ὡς 
τῷ 
πυρὶ 
μηδαμόθεν 
καταλιπεῖν 
παράδυσιν, 
τὴν 
δὲ 
ψυχὴν 
ἐτόνωσαν 
ἕκαστος 
μὴ 
μετακινηθῆναι 
τῆς 
τάξεως 
πρὸ 
θανάτου. 
πρὸς 
γὰρ 
τῷ 
πάσας 
αὐτῶν 
ὑποκόπτεσθαι 
τὰς 
ἐλπίδας, 
εἰ 
κἀκεῖνα 
καταφλεγείη 
τὰ 
ἔργα, 
δεινὴ 
τοὺς 
στρατιώτας 
εἶχεν 
αἰδώς, 
εἰ 
πάντα 
κρατήσειαν 
πανουργία 
μὲν 
ἀρετῆς, 
ἀπόνοια 
δʼ 
ὅπλων, 
πλῆθος 
δʼ 
ἐμπειρίας, 
Ἰουδαῖοι 
δὲ 
Ῥωμαίων. 
ἅμα 
δὲ 
τἀφετήρια 
συνήργει 
τῶν 
προπηδώντων 
ἐφικνούμενα, 
καὶ 
πεσών 
τις 
τῷ 
μεθʼ 
αὑτὸν 
ἐμπόδιον 
ἦν, 
ὅ 
τε 
κίνδυνος 
τοῦ 
πρόσω 
χωρεῖν 
ἐποίει 
μαλακωτέρους. 
τῶν 
δʼ 
ἐνδοτέρω 
βέλους 
ὑποδραμόντων 
οἱ 
μὲν 
πρὶν 
εἰς 
χεῖρας 
ἐλθεῖν 
τὴν 
εὐταξίαν 
καὶ 
τὸ 
πύκνωμα 
τῶν 
πολεμίων 
καταπλαγέντες, 
οἱ 
δὲ 
νυττόμενοι 
τοῖς 
ξυστοῖς 
ἐπαλινδρόμουν· 
καὶ 
τέλος 
ἀλλήλους 
κακίζοντες 
εἰς 
δειλίαν 
ἀνεχώρουν 
ἄπρακτοι. 
νουμηνίᾳ 
Πανέμου 
μηνὸς 
ἡ 
ἐπιχείρησις 
ἦν. 
ἀναχωρησάντων 
δὲ 
τῶν 
Ἰουδαίων 
προσῆγον 
οἱ 
Ῥωμαῖοι 
τὰς 
ἑλεπόλεις, 
βαλλόμενοι 
πέτραις 
τε 
ἀπὸ 
τῆς 
Ἀντωνίας 
καὶ 
πυρὶ 
καὶ 
σιδήρῳ 
καὶ 
παντὶ 
τῷ 
χορηγουμένῳ 
Ἰουδαίοις 
ὑπὸ 
τῆς 
ἀνάγκης 
βέλει· 
καίπερ 
γὰρ 
πολὺ 
τῷ 
τείχει 
πεποιθότες 
καὶ 
τῶν 
ὀργάνων 
καταφρονοῦντες 
ὅμως 
ἐκώλυον 
τοὺς 
Ῥωμαίους 
προσάγειν. 
οἱ 
δὲ 
τὴν 
σπουδὴν 
τῶν 
Ἰουδαίων 
τοῦ 
μὴ 
πληγῆναι 
τὴν 
Ἀντωνίαν 
ὑπολαμβάνοντες 
γίνεσθαι 
διʼ 
ἀσθένειαν 
τοῦ 
τείχους 
καὶ 
σαθροὺς 
ἐλπίσαντες 
εἶναι 
τοὺς 
θεμελίους 
ἀντεφιλονείκουν. 
οὐ 
μὴν 
ὑπήκουε 
τὸ 
τυπτόμενον, 
ἀλλʼ 
οἱ 
μὲν 
συνεχῶς 
βαλλόμενοι 
καὶ 
πρὸς 
μηδένα 
τῶν 
καθύπερθεν 
κινδύνων 
ἐνδιδόντες 
ἐνεργοὺς 
παρεῖχον 
τὰς 
ἑλεπόλεις· 
ὡς 
δʼ 
ἦσαν 
ἐλάττους 
καὶ 
περιεθραύοντο 
ταῖς 
πέτραις, 
ἕτεροι 
τοὺς 
θυρεοὺς 
ὀροφώσαντες 
ὑπὲρ 
τῶν 
σωμάτων 
χερσὶ 
καὶ 
μοχλοῖς 
ὑπώρυττον 
τοὺς 
θεμελίους, 
καὶ 
τέσσαράς 
γε 
λίθους 
προσκαρτερήσαντες 
ἐξέσεισαν. 
ἀνέπαυσε 
δὲ 
νὺξ 
ἑκατέρους, 
κἀν 

ταύτῃ 
τὸ 
τεῖχος 
ὑπὸ 
τῶν 
κριῶν 
σεσαλευμένον, 
καὶ 
καθʼ 
ὃ 
τοῖς 
προτέροις 
ἐπιβουλεύων 
χώμασιν 
ὁ 
Ἰωάννης 
ὑπώρυξεν 
ἐνδούσης 
τῆς 
διώρυχος, 
ἐξαπίνης 
κατερείπεται. 
Τούτου 
συμβάντος 
παραδόξως 
ἑκατέροις 
διετέθη 
τὰ 
φρονήματα· 
Ἰουδαίους 
μὲν 
γάρ, 
οὓς 
ἀθυμεῖν 
εἰκὸς 
ἦν, 
τῷ 
μὴ 
παρʼ 
ἐλπίδα 
γενέσθαι 
τὸ 
πτῶμα 
καὶ 
προησφαλίσθαι 
πρὸς 
αὐτὸ 
θαρρεῖν 
ὡς 
μενούσης 
συνέβαινε 
τῆς 
Ἀντωνίας· 
Ῥωμαίων 
δέ 
γε 
τὴν 
παρʼ 
ἐλπίδα 
χαρὰν 
ἐπὶ 
τῷ 
καταρριφθέντι 
ταχέως 
ἔσβεσεν 
ὄψις 
ἑτέρου 
τείχους, 
ὅπερ 
ἔνδοθεν 
οἱ 
περὶ 
τὸν 
Ἰωάννην 
ἀντῳκοδομήκεσαν. 
εὐμαρεστέρα 
γε 
μὴν 
τῆς 
πρότερον 
ἡ 
προσβολὴ 
κατεφαίνετο· 
τό 
τε 
γὰρ 
ἀναβῆναι 
διὰ 
τῶν 
καταρριφθέντων 
ῥᾷον 
ἐδόκει, 
καὶ 
τὸ 
τεῖχος 
ἀσθενέστερόν 
τε 
πολλῷ 
τῆς 
Ἀντωνίας 
καὶ 
ταχέως 
τῷ 
πρόσκαιρον 
εἶναι 
λύειν 
ὑπελάμβανον. 
οὐ 
μὴν 
ἐτόλμα 
τις 
ἀναβῆναι· 
προῦπτος 
γὰρ 
τοῖς 
ἀρξαμένοις 
ἦν 
ἀπώλεια. 
Νομίζων 
δὲ 
ὁ 
Τίτος 
ἐγείρεσθαι 
μάλιστα 
τὰς 
τῶν 
πολεμούντων 
προθυμίας 
ἐλπίδι 
καὶ 
λόγῳ, 
τάς 
τε 
προτροπὰς 
καὶ 
τὰς 
ὑποσχέσεις 
πολλάκις 
μὲν 
λήθην 
ἐνεργάζεσθαι 
τῶν 
κινδύνων, 
ἔστι 
δʼ 
ὅτε 
καὶ 
θανάτου 
καταφρόνησιν, 
συναγαγὼν 
ἐπὶ 
ταὐτὸ 
τοὺς 
ἀλκίμους 
ἐπειρᾶτο 
τῶν 
ἀνδρῶν, 
“ὦ 
συστρατιῶται, 
λέγων, 
τὸ 
μὲν 
παρακελεύειν 
ἐπὶ 
τὰ 
μὴ 
φέροντα 
κίνδυνον 
αὐτόθεν 
τοῖς 
παρακελευομένοις 
ἀκλεές, 
ἀμέλει 
δὲ 
καὶ 
τῷ 
παρακελεύοντι 
φέρει 
κατάγνωσιν 
ἀνανδρίας. 
δεῖ 
δέ, 
οἶμαι, 
προτροπῆς 
εἰς 
μόνα 
τὰ 
σφαλερὰ 
τῶν 
πραγμάτων, 
ὡς 
ἐκεῖνά 
γε 
καθʼ 
αὑτοὺς 
πράττειν 
ἄξιον. 
ὥστʼ 
ἔγωγε 
τὸ 
μὲν 
ὑπάρχειν 
χαλεπὴν 
τὴν 
ἐπὶ 
τὸ 
τεῖχος 
ἄνοδον 
αὐτὸς 
ὑμῖν 
προτίθημι· 
τὸ 
δʼ 
ὅτι 
μάλιστα 
προσήκει 
μάχεσθαι 
τοῖς 
δυσκόλοις 
τοὺς 
ἀρετῆς 
ἐφιεμένους 
καὶ 
ὅτι 
καλὸν 
ἐν 
εὐκλείᾳ 
τελευτὴ 
καὶ 
ὡς 
οὐκ 
ἄκαρπον 
ἔσται 
τοῖς 
καταρξαμένοις 
τὸ 
γενναῖον, 
διέξειμι. 
πρῶτον 
μὲν 
οὖν 
ὑμῶν 
γενέσθω 
προτροπὴ 
τό 
τινας 
ἴσως 
ἀποτρέπον, 
ἡ 
Ἰουδαίων 
μακροθυμία 
καὶ 
τὸ 
καρτερικὸν 
ἐν 
οἷς 
κακοπαθοῦσιν· 
αἰσχρὸν 
γὰρ 
Ῥωμαίους 
τε 
ὄντας 
καὶ 
στρατιώτας 
ἐμούς, 
καὶ 
διδακτὸν 
μὲν 
ἐν 
εἰρήνῃ 
τὸ 
πολεμεῖν, 
ἔθιμον 
δὲ 
ἐν 
πολέμῳ 
τὸ 
κρατεῖν 
ἔχοντας, 
ἡττᾶσθαι 
κατὰ 
χεῖρα 
Ἰουδαίων 
ἢ 
κατὰ 
ψυχήν, 
καὶ 
ταῦτα 
πρὸς 
τῷ 
τέλει 
τῆς 
νίκης 
καὶ 
συνεργουμένους 
ὑπὸ 
τοῦ 
θεοῦ. 
τὰ 
γὰρ 
ἡμέτερα 
πταίσματα 
τῆς 
Ἰουδαίων 
ἐστὶν 
ἀπονοίας, 
τὰ 
δʼ 
ἐκείνων 
πάθη 
ταῖς 
τε 
ὑμετέραις 
ἀρεταῖς 
καὶ 
ταῖς 
τοῦ 
θεοῦ 
συνεργίαις 
αὔξεται· 
στάσις 
γὰρ 
καὶ 
λιμὸς 
καὶ 
πολιορκία 
καὶ 
δίχα 
μηχανημάτων 
πίπτοντα 
τείχη 
τί 
ἂν 
ἀλλʼ 
ἢ 
θεοῦ 
μὲν 
εἴη 
μῆνις 
ἐκείνοις, 
βοήθεια 
δὲ 
ἡμετέρα; 
τὸ 
τοίνυν 
μὴ 
μόνον 
ἐλαττοῦσθαι 
χειρόνων, 
ἀλλὰ 
καὶ 
τὴν 
θείαν 
συμμαχίαν 
προδιδόναι 
πρὸς 
ἡμῶν 
οὐκ 
ἂν 
εἴη. 
πῶς 
δʼ 
οὐκ 
αἰσχρὸν 
Ἰουδαίους 
μέν, 
οἷς 
οὐ 
πολλὴν 
αἰσχύνην 
φέρει 
τὸ 
λείπεσθαι 
μαθοῦσι 
δουλεύειν, 
ὑπὲρ 
τοῦ 
μηκέτι 
τοῦτο 
πάσχειν 
θανάτου 
καταφρονεῖν 
καὶ 
πολλάκις 
εἰς 
μέσους 
ἡμᾶς 
ἐκτρέχειν, 
οὐκ 
ἐλπίδι 
τοῦ 
κρατήσειν 
ἀλλὰ 
διὰ 
ψιλὴν 
ἐπίδειξιν 
ἀνδρείας· 
ὑμᾶς 
δὲ 
τοὺς 
γῆς 
ὀλίγου 
δεῖν 
ἁπάσης 
καὶ 
θαλάσσης 
κρατοῦντας, 
οἷς 
καὶ 
τὸ 
μὴ 
νικᾶν 
ὄνειδος, 
μηδʼ 
ἅπαξ 
εἰς 
τοὺς 
πολεμίους 
παραβάλλεσθαι, 
περιμένειν 
δὲ 
τὸν 
λιμὸν 
κατʼ 
αὐτῶν 
καὶ 
τὴν 
τύχην 
ἀργοὺς 
καθεζομένους 
μετὰ 
τοιούτων 
ὅπλων, 
καὶ 
ταῦτα 
διʼ 
ὀλίγου 
τοῦ 
παραβόλου 
τὸ 
πᾶν 
κατορθῶσαι 
δυναμένους; 
ἀναβάντες 
γοῦν 
ἐπὶ 
τὴν 
Ἀντωνίαν 
ἔχομεν 
τὴν 
πόλιν· 
καὶ 
γὰρ 
ἂν 
γίνηταί 
τις 
ἔτι 
πρὸς 
τοὺς 
ἔνδον, 
ὅπερ 
οὐκ 
οἶμαι, 
μάχη, 
 τό 
γε 
κατὰ 
κορυφὴν 
εἶναι 
καὶ 
ταῖς 
ἀναπνοαῖς 
ἐπικαθῆσθαι 
τῶν 
πολεμίων 
ταχέως 
τὴν 
ὁλοσχερῆ 
νίκην 
ἐγγυᾶται. 
καὶ 
ἔγωγε 
τὸ 
μὲν 
ὑμνεῖν 
ἄρτι 
τὴν 
ἐν 
πολέμῳ 
τελευτὴν 
καὶ 
τὴν 
ἐπὶ 
τοῖς 
ἀρειμανίοις 
πεσοῦσιν 
ἀθανασίαν 
παραλιπὼν 
ἐπαρασαίμην 
ἂν 
τοῖς 
ἄλλως 
ἔχουσι 
τὸν 
κατʼ 
εἰρήνην 
ἐκ 
νόσου 
θάνατον, 
οἷς 
μετὰ 
τοῦ 
σώματος 
καὶ 
ἡ 
ψυχὴ 
τάφῳ 
κατακρίνεται. 
τίς 
γὰρ 
οὐκ 
οἶδε 
τῶν 
ἀγαθῶν 
ἀνδρῶν 
ὅτι 
τὰς 
μὲν 
ἐν 
παρατάξει 
ψυχὰς 
σιδήρῳ 
τῶν 
σαρκῶν 
ἀπολυθείσας 
τὸ 
καθαρώτατον 
στοιχεῖον 
αἰθὴρ 
ξενοδοχῶν 
ἄστροις 
ἐγκαθιδρύει, 
δαίμονες 
δʼ 
ἀγαθοὶ 
καὶ 
ἥρωες 
εὐμενεῖς 
ἰδίοις 
ἐγγόνοις 
ἐμφανίζονται, 
τὰς 
δὲ 
ἐν 
νοσοῦσι 
τοῖς 
σώμασι 
συντακείσας, 
κἂν 
τὰ 
μάλιστα 
κηλίδων 
ἢ 
μιασμάτων 
ὦσι 
καθαραί, 
νὺξ 
ὑπόγειος 
ἀφανίζει 
καὶ 
λήθη 
βαθεῖα 
δέχεται, 
λαμβανούσας 
ἅμα 
τοῦ 
τε 
βίου 
καὶ 
τῶν 
σωμάτων 
ἔτι 
δὲ 
τῆς 
μνήμης 
περιγραφήν; 
εἰ 
δὲ 
κέκλωσται 
μὲν 
ἀνθρώποις 
ἀναγκαία 
τελευτή, 
κουφότερον 
δὲ 
εἰς 
αὐτὴν 
νόσου 
πάσης 
σίδηρος 
ὑπηρέτης, 
πῶς 
οὐκ 
ἀγεννὲς 
μὴ 
διδόναι 
ταῖς 
χρείαις 
ὃ 
τῷ 
χρεὼν 
ἀποδώσομεν; 
καὶ 
ταῦτα 
μὲν 
ὡς 
οὐ 
δυναμένων 
σωθῆναι 
τῶν 
ἐπιχειρησόντων 
διεξῆλθον· 
ἔνεστι 
δὲ 
σώζεσθαι 
τοῖς 
ἀνδριζομένοις 
κἀκ 

τῶν 
σφαλερωτάτων. 
πρῶτον 
μὲν 
γὰρ 
τὸ 
καταρριφθὲν 
εὐεπίβατον, 
ἔπειτα 
πᾶν 
τὸ 
οἰκοδομηθὲν 
εὐδιάλυτον, 
ὑμεῖς 
τε 
πλείους 
θαρσήσαντες 
ἐπὶ 
τὴν 
πρᾶξιν 
ἀλλήλοις 
προτροπὴ 
καὶ 
βοήθεια 
γίνεσθε, 
καὶ 
τοῖς 
πολεμίοις 
τὸ 
ὑμέτερον 
παράστημα 
ταχέως 
κλάσει 
τὰ 
φρονήματα. 
καὶ 
τάχα 
ἂν 
ὑμῖν 
ἀναίμακτον 
τὸ 
κατόρθωμα 
γένοιτο 
μόνον 
καταρξαμένοις· 
ἀναβαίνοντας 
μὲν 
γὰρ 
κωλύειν 
πειράσονται 
κατὰ 
τὸ 
εἰκός, 
λαθόντας 
δὲ 
καὶ 
βιασαμένους 
ἅπαξ 
οὐκ 
ἂν 
ὑποσταῖεν 
ἔτι, 
κἂν 
ὀλίγοι 
φθάσητε. 
τὸν 
δὲ 
καταρξάμενον 
αἰσχυνοίμην 
ἂν 
εἰ 
μὴ 
ποιήσαιμι 
ζηλωτὸν 
ἐν 
ταῖς 
ἐπικαρπίαις, 
καὶ 
ὁ 
μὲν 
ζῶν 
ἄρξει 
τῶν 
νῦν 
ὁμοίων, 
μακαριστὰ 
δʼ 
ἀκολουθήσει 
καὶ 
τοῖς 
πεσοῦσι 
τὰ 
ἀριστεῖα.” 
Τοιαῦτα 
τοῦ 
Τίτου 
διεξιόντος 
τὸ 
μὲν 
ἄλλο 
πλῆθος 
ἔδεισε 
τοῦ 
κινδύνου 
τὸ 
μέγεθος, 
τῶν 
δʼ 
ἐν 
ταῖς 
σπείραις 
στρατευομένων 
Σαβῖνος 
τοὔνομα, 

γένος 
ἀπὸ 
Συρίας, 
ἀνὴρ 
καὶ 
κατὰ 
χεῖρα 
καὶ 
κατὰ 
ψυχὴν 
ἄριστος 
ἐφάνη. 
καίτοι 
προϊδὼν 
ἄν 
τις 
αὐτὸν 
ἀπό 
γε 
τῆς 
σωματικῆς 
ἕξεως 
οὐδʼ 
εἰκαῖον 
εἶναι 
στρατιώτην 
ἔδοξε· 
μέλας 
μὲν 
γὰρ 
ἦν 
τὴν 
χροίαν, 
ἰσχνός, 
τὴν 
σάρκα 
πεπιλημένος, 
ἀλλʼ 
ἐνῴκει 
τις 
ἡρωικὴ 
ψυχὴ 
λεπτῷ 
σώματι 
καὶ 
πολὺ 
τῆς 
ἰδίας 
ἀλκῆς 
στενοτέρῳ. 
πρῶτος 
γοῦν 
ἀναστάς 
“ἐπιδίδωμί 
σοι, 
Καῖσαρ, 
ἔφη, 
προθύμως 
ἐμαυτόν. 
πρῶτος 
ἀναβαίνω 
τὸ 
τεῖχος. 
καὶ 
εὔχομαι 
μέν 
μου 
τῇ 
τε 
ἰσχύι 
καὶ 
τῇ 
γνώμῃ 
τὴν 
σὴν 
ἀκολουθῆσαι 
τύχην, 
εἰ 
δὲ 
νεμεσηθείην 
τῆς 
ἐπιβολῆς, 
ἴσθι 
μή 
με 
πταίσαντα 
παρʼ 
ἐλπίδας, 
ἀλλʼ 
ὑπὲρ 
σοῦ 
κρίσει 
τὸν 
θάνατον 
ᾑρημένον.” 
ταῦτα 
εἰπὼν 
καὶ 
τῇ 
μὲν 
ἀριστερᾷ 
χειρὶ 
τὸν 
θυρεὸν 
ὑπὲρ 
τῆς 
κεφαλῆς 
ἀνατείνας, 
τῇ 
δεξιᾷ 
δὲ 
τὸ 
ξίφος 
σπασάμενος 
ἐχώρει 
πρὸς 
τὸ 
τεῖχος 
περὶ 
ὥραν 
μάλιστα 
τῆς 
ἡμέρας 
ἕκτην. 
εἵποντο 
δʼ 
αὐτῷ 
καὶ 
τῶν 
ἄλλων 
ἕνδεκα 
μόνοι 
ζηλωταὶ 
τῆς 
ἀνδρείας 
γενόμενοι· 
προῆγε 
δὲ 
πολὺ 
πάντων 
ὁ 
ἀνὴρ 
ὁρμῇ 
τινι 
δαιμονίῳ 
χρώμενος. 
οἱ 
φρουροὶ 
δὲ 
ἀπὸ 
τοῦ 
τείχους 
κατηκόντιζόν 
τε 
αὐτοὺς 
καὶ 
βέλεσι 
πάντοθεν 
ἀπείροις 
ἔβαλλον 
καὶ 
πέτρας 
ἐξαισίους 
κατεκύλιον, 
αἳ 
ἐκ 
τῶν 
μὲν 
ἕνδεκα 
παρέσυραν 
ἐνίους, 
ὁ 
δὲ 
Σαβῖνος 
ἀπαντῶν 
τοῖς 
ἀφιεμένοις 
καὶ 
καταχωννύμενος 
ὑπὸ 
τῶν 
βελῶν 
οὐ 
πρότερον 
ἐπέσχε 
τὴν 
ὁρμὴν 
ἢ 
γενέσθαι 
τε 
ἐπʼ 
ἄκρῳ 
καὶ 
τρέψασθαι 
 τοὺς 
πολεμίους· 
καταπλαγέντες 
γὰρ 
αὐτοῦ 
τήν 
τε 
δύναμιν 
οἱ 
Ἰουδαῖοι 
καὶ 
τὸ 
παράστημα 
τῆς 
ψυχῆς, 
ἅμα 
δὲ 
καὶ 
πλείους 
ἀναβεβηκέναι 
δόξαντες 
ἐτράπησαν. 
ἔνθα 
δὴ 
καταμέμψαιτʼ 
ἄν 
τις 
ὡς 
φθονερὰν 
ἐπὶ 
ταῖς 
ἀρεταῖς 
τὴν 
τύχην 
καὶ 
κωλύουσαν 
ἀεὶ 
τὰ 
παράδοξα 
τῶν 
κατορθωμάτων. 
ὁ 
γοῦν 
ἀνὴρ 
οὗτος 
ὅτʼ 
ἐκράτησε 
τῆς 
ἐπιβολῆς, 
ἐσφάλη 
καὶ 
πταίσας 
πρός 
τινι 
πέτρᾳ 
πρηνὴς 
ἐπʼ 
αὐτὴν 
μετὰ 
μεγίστου 
ψόφου 
κατέπεσεν· 
ἐπιστραφέντες 
δὲ 
οἱ 
Ἰουδαῖοι 
καὶ 
κατιδόντες 
μόνον 
τε 
αὐτὸν 
καὶ 
πεπτωκότα, 
πάντοθεν 
ἔβαλλον. 
ὁ 
δʼ 
ἐς 
γόνυ 
διαναστὰς 
καὶ 
προκαλυψάμενος 
τὸν 
θυρεὸν 
τὸ 
μὲν 
πρῶτον 
ἠμύνετο 
καὶ 
πολλοὺς 
τῶν 
πλησιασάντων 
ἔτρωσεν· 
αὖθις 
δʼ 
ὑπὸ 
πλήθους 
τραυμάτων 
παρῆκε 
τὴν 
δεξιὰν 
καὶ 
τέλος 
πρὶν 
ἀποδοῦναι 
τὴν 
ψυχὴν 
κατεχώσθη 
τοῖς 
βέλεσιν, 
ἀνὴρ 
ἄξιος 
μὲν 
ἀμείνονι 
χρῆσθαι 
διʼ 
ἀνδρείαν 
καὶ 
τύχῃ, 
πεσὼν 
δὲ 
τῆς 
ἐπιβολῆς 
ἀναλόγως. 
τῶν 
δὲ 
ἄλλων 
τρεῖς 
μὲν 
τοὺς 
ἤδη 
πρὸς 
τοῖς 
ἄκροις 
ὄντας 
συντρίψαντες 
ἀπέκτειναν 
τοῖς 
λίθοις, 
οἱ 
δὲ 
ὀκτὼ 
τραυματίαι 
κατασυρέντες 
ἀνεκομίσθησαν 
εἰς 
τὸ 
στρατόπεδον. 
ταῦτα 
μὲν 
οὖν 
τρίτῃ 
μηνὸς 
Πανέμου 
ἐπράχθη. 
Μετὰ 
δʼ 
ἡμέρας 
δύο 
τῶν 
προκοιτούντων 
τινὲς 
ἐπὶ 
τοῖς 
χώμασι 
φυλάκων 
εἴκοσι 
συνελθόντες 
προσποιοῦνται 
μὲν 
τὸν 
τοῦ 
πέμπτου 
τάγματος 
σημαιαφόρον 
καὶ 
δύο 
τινὰς 
τῶν 
ἐν 
ταῖς 
ἴλαις 
ἱππέων 
καὶ 
σαλπικτὴν 
ἕνα, 
κατὰ 
δὲ 
ὥραν 
τῆς 
νυκτὸς 
ἐνάτην 
προσβαίνουσι 
μὲν 
ἡσυχῆ 
διὰ 
τῶν 
ἐρειπίων 
ἐπὶ 
τὴν 
Ἀντωνίαν, 
ἀποσφάξαντες 
δὲ 
τοὺς 
πρώτους 
τῶν 
φρουρῶν 
κοιμωμένους 
κρατοῦσι 
τοῦ 
τείχους 
καὶ 
 τῷ 
σαλπικτῇ 
σημαίνειν 
ἐκέλευσαν. 
πρὸς 
ὃ 
τῶν 
μὲν 
ἄλλων 
φυλάκων 
ἐξανάστασις 
αἰφνίδιος 
ἦν 
καὶ 
φυγὴ 
πρίν 
τινα 
τὸ 
πλῆθος 
ἐπιδεῖν 
τῶν 
ἐπιβεβηκότων· 
ὅ 
τε 
γὰρ 
φόβος 
καὶ 
ἡ 
σάλπιγξ 
φαντασίαν 
αὐτοῖς 
τοῦ 
πλῆθος 
ἀναβεβηκέναι 
πολεμίων 
παρεῖχε. 
Καῖσαρ 
δὲ 
τοῦ 
σημείου 
κατακούσας 
ἐξοπλίζει 
τήν 
τε 
δύναμιν 
διὰ 
τάχους 
καὶ 
μετὰ 
τῶν 
ἡγεμόνων 
πρῶτος 
ἀναβαίνει 
τοὺς 
ἐπιλέκτους 
ἔχων. 
καταπεφευγότων 
δὲ 
Ἰουδαίων 
εἰς 
τὸ 
ἱερὸν 
καὶ 
αὐτοὶ 
διὰ 
τῆς 
διώρυγος 
εἰσέπιπτον, 
ἣν 
ὁ 
Ἰωάννης 
ἐπὶ 
τὰ 
χώματα 
τῶν 
Ῥωμαίων 
ὑπώρυξε. 
καὶ 
διαστάντες 
ἀπʼ 
ἀμφοτέρων 
οἱ 
στασιασταὶ 
τῶν 
ταγμάτων, 
τοῦ 
τε 
Ἰωάννου 
καὶ 
τοῦ 
Σίμωνος, 
εἶργον 
αὐτοὺς 
οὐδεμίαν 
οὔτε 
ἰσχύος 
οὔτε 
προθυμίας 
ἐλλείποντες 
ὑπερβολήν· 
πέρας 
γὰρ 
ἁλώσεως 
ὑπελάμβανον 
τὸ 
Ῥωμαίους 
παρελθεῖν 
εἰς 
τὸ 
ἅγιον, 
ὃ 
δὴ 
κἀκεῖνοι 
τοῦ 
κρατεῖν 
ἀρχήν. 
συρρήγνυται 
δὲ 
περὶ 
τὰς 
εἰσόδους 
μάχη 
καρτερά, 
τῶν 
μὲν 
καταλαβέσθαι 
καὶ 
τὸ 
ἱερὸν 
εἰσβιαζομένων, 
τῶν 
δὲ 
Ἰουδαίων 
ἐξωθούντων 
αὐτοὺς 
ἐπὶ 
τὴν 
Ἀντωνίαν. 
καὶ 
τὰ 
βέλη 
μὲν 
ἦν 
ἀμφοτέροις 
ἄχρηστα 
καὶ 
τὰ 
δόρατα, 
σπασάμενοι 
δὲ 
τὰ 
ξίφη 
συνεπλέκοντο, 
καὶ 
περὶ 
τὴν 
συμβολὴν 
ἄκριτον 
ἦν 
ὁποτέρωθεν 
ἕκαστοι 
μάχοιντο, 
πεφυρμένων 
μὲν 
τῶν 
ἀνδρῶν 
καὶ 
περὶ 
τὴν 
στενοχωρίαν 
διηλλαγμένων, 
τῆς 
δὲ 
βοῆς 
ἀσημάντου 
προσπιπτούσης 
διὰ 
τὸ 
μέγεθος. 
φόνος 
τε 
ἦν 
ἑκατέρωθεν 
πολύς, 
καὶ 
τῶν 
πεσόντων 
τά 
τε 
σώματα 
καὶ 
τὰς 
πανοπλίας 
πατοῦντες 
ἔθραυον 
οἱ 
μαχόμενοι. 
ἀεὶ 
δʼ 
ἐφʼ 
ὁπότερον 
βρίσειεν 
ῥέων 
ὁ 
πόλεμος, 
παρακέλευσις 
μὲν 
ἦν 
τῶν 
πλεονεκτούντων, 
οἰμωγαὶ 
δὲ 
τῶν 
τρεπομένων. 
οὔτε 
δὲ 
αἱ 
φυγαὶ 
 τόπον 
εἶχον 
οὔτε 
αἱ 
διώξεις, 
ἀλλʼ 
ἀγχώμαλοι 
ῥοπαὶ 
καὶ 
μετακλίσεις 
μεμιγμένης 
ἐγίνοντο 
τῆς 
παρατάξεως. 
τοῖς 
δʼ 
ἔμπροσθεν 
γινομένοις 
ἢ 
τοῦ 
θνήσκειν 
ἢ 
τοῦ 
κτείνειν 
ἀνάγκη 
παρῆν 
οὐκ 
οὔσης 
ἀναφυγῆς· 
οἱ 
γὰρ 
κατὰ 
νώτου 
πρόσω 
βιαζόμενοι 
τοὺς 
σφετέρους 
παρʼ 
ἀμφοῖν 
οὐδὲ 
τῇ 
μάχῃ 
μεταίχμιον 
κατέλειπον. 
πλεονεκτούντων 
δὲ 
τῶν 
Ἰουδαίων 
τοῖς 
θυμοῖς 
τὴν 
Ῥωμαίων 
ἐμπειρίαν 
καὶ 
κλινομένης 
καθάπαν 
ἤδη 
τῆς 
παρατάξεως, 
ἀπὸ 
γὰρ 
ἐνάτης 
ὥρας 
τῆς 
νυκτὸς 
εἰς 
ἑβδόμην 
τῆς 
ἡμέρας 
ἐπολέμουν, 
οἱ 
μὲν 
ἀθρόοι 
καὶ 
τὸν 
τῆς 
ἁλώσεως 
κίνδυνον 
ἔχοντες 
ἀνδρείας 
ἐφόδιον 
Ῥωμαῖοι 
δὲ 
μέρει 
τῆς 
δυνάμεως, 
οὔπω 
γὰρ 
ἐπαναβεβήκει 
τὰ 
τάγματα, 
κἀκείνοις 
ἐπανεῖχον 
οἱ 
μαχόμενοι 
τότε, 
κρατεῖν 
τῆς 
Ἀντωνίας 
ἀποχρῆν 
ἐπὶ 
τοῦ 
παρόντος 
ἐδόκει. 
Ἰουλιανὸς 
δέ 
τις 
ἑκατοντάρχης 
τῶν 
ἀπὸ 
τῆς 
Βιθυνίας, 
οὐκ 
ἄσημος 
ὢν 
ἀνήρ, 
ὧν 
ἐγὼ 
κατʼ 
ἐκεῖνον 
ἱστόρησα 
τὸν 
πόλεμον 
ὅπλων 
τε 
ἐμπειρίᾳ 
καὶ 
ἀλκῇ 
σώματος 
καὶ 
ψυχῆς 
παραστήματι 
πάντων 
ἄριστος, 
ὁρῶν 
τοὺς 
Ῥωμαίους 
ἐνδιδόντας 
ἤδη 
καὶ 
κακῶς 
ἀμυνομένους, 
παρειστήκει 
δὲ 
Τίτῳ 
κατὰ 
τὴν 
Ἀντωνίαν, 
προπηδᾷ 
καὶ 
νικῶντας 
ἤδη 
τοὺς 
Ἰουδαίους 
τρέπεται 
μόνος 
μέχρι 
τῆς 
τοῦ 
ἐνδοτέρω 
ἱεροῦ 
γωνίας. 
ἔφευγε 
δὲ 
τὸ 
πλῆθος 
ἄθρουν, 
οὔτε 
τὴν 
ἰσχὺν 
οὔτε 
τὴν 
τόλμαν 
ἀνθρωπίνην 
ὑπολαμβάνοντες. 
ὁ 
δὲ 
διὰ 
μέσων 
τῶν 
σκεδαννυμένων 
ἄλλοτε 
ἄλλῃ 
διᾴττων 
ἐφόνευε 
τοὺς 
καταλαμβανομένους, 
καὶ 
τῆς 
ὄψεως 
ἐκείνης 
οὐδὲν 
οὔτε 
τῷ 
Καίσαρι 
θαυμασιώτερον 
οὔτε 
τοῖς 
ἄλλοις 
παρέστη 
φρικωδέστερον. 
ἐδιώκετο 
δὲ 
ἄρα 
καὶ 
αὐτὸς 
ὑπὸ 
τῆς 
εἱμαρμένης, 
ἣν 
ἀμήχανον 
διαφυγεῖν 
θνητὸν 
ὄντα. 
τὰ 
γὰρ 
ὑποδήματα 
πεπαρμένα 
πυκνοῖς 
καὶ 
ὀξέσιν 
ἥλοις 
ἔχων, 
ὥσπερ 
τῶν 
ἄλλων 
στρατιωτῶν 
ἕκαστος, 
καὶ 
κατὰ 
λιθοστρώτου 
τρέχων 
ὑπολισθάνει, 
πεσὼν 
δὲ 
ὕπτιος 
μετὰ 
μεγίστου 
τῆς 
πανοπλίας 
ἤχου 
τοὺς 
 φεύγοντας 
ἐπιστρέφει. 
καὶ 
τῶν 
μὲν 
ἀπὸ 
τῆς 
Ἀντωνίας 
Ῥωμαίων 
ἤρθη 
βοὴ 
περὶ 
τἀνδρὶ 
δεισάντων, 
οἱ 
δὲ 
Ἰουδαῖοι 
περιστάντες 
αὐτὸν 
ἀθρόοι 
τοῖς 
τε 
ξυστοῖς 
καὶ 
ταῖς 
ῥομφαίαις 
πάντοθεν 
ἔπαιον. 
ὁ 
δὲ 
πολὺν 
μὲν 
τῷ 
θυρεῷ 
σίδηρον 
ἐξεδέχετο, 
πολλάκις 
δὲ 
ἀναστῆναι 
πειράσας 
ὑπὸ 
τοῦ 
πλήθους 
τῶν 
τυπτόντων 
ἀνετράπη, 
καὶ 
κείμενος 
δʼ 
ὅμως 
ἔνυττε 
τῷ 
ξίφει 
πολλούς· 
οὐδὲ 
γὰρ 
ἀνῃρέθη 
ταχέως 
τῷ 
τε 
κράνει 
καὶ 
τῷ 
θώρακι 
πεφραγμένος 
πάντα 
τὰ 
καίρια 
πρὸς 
σφαγὴν 
καὶ 
τὸν 
αὐχένα 
συνέλκων· 
μέχρι 
κοπτομένων 
αὐτῷ 
τῶν 
ἄλλων 
μελῶν 
καὶ 
μηδενὸς 
προσαμῦναι 
τολμῶντος 
ἐνέδωκε. 
δεινὸν 
δὲ 
πάθος 
εἰσῄει 
Καίσαρα 
ἀνδρὸς 
οὕτως 
ἐναρέτου 
καὶ 
ἐν 
ὄψει 
τοσούτων 
φονευομένου· 
καὶ 
αὐτὸν 
μὲν 
ὁ 
τόπος 
διέκλειε 
βοηθεῖν 
θέλοντα, 
τοὺς 
δυναμένους 
δὲ 
κατάπληξις. 
Ἰουλιανὸς 
μὲν 
οὖν 
πολλὰ 
δυσθανατήσας 
καὶ 
τῶν 
κτεινόντων 
ὀλίγους 
ἀπλῆγας 
καταλιπὼν 
μόλις 
ἀποσφάττεται, 
μέγιστον 
οὐ 
παρὰ 
Ῥωμαίοις 
καὶ 
Καίσαρι 
μόνον 
ἀλλὰ 
καὶ 
παρὰ 
τοῖς 
πολεμίοις 
κλέος 
καταλιπών· 
Ἰουδαῖοι 
δὲ 
καὶ 
τὸν 
νεκρὸν 
ἁρπασάμενοι 
πάλιν 
τοὺς 
Ῥωμαίους 
τρέπονται 
καὶ 
κατακλείουσιν 
εἰς 
τὴν 
Ἀντωνίαν. 
ἠγωνίσαντο 
δὲ 
ἐξ 
αὐτῶν 
ἐπισήμως 
κατὰ 
ταύτην 
τὴν 
μάχην 
Ἀλεξᾶς 
μέν 
τις 
καὶ 
Γυφθέος 
τοῦ 
Ἰωάννου 
τάγματος, 
ἐκ 
δὲ 
τῶν 
περὶ 
Σίμωνα 
Μαλαχίας 
τε 
καὶ 
ὁ 
τοῦ 
Μέρτωνος 
Ἰούδας, 
καὶ 
Σωσᾶ 
υἱὸς 
Ἰάκωβος 
τῶν 
Ἰδουμαίων 
ἡγεμών, 
τῶν 
δὲ 
ζηλωτῶν 
ἀδελφοὶ 
δύο, 
παῖδες 
Ἀρί, 
Σίμων 
τε 
καὶ 
Ἰούδης. 
Τίτος 
δὲ 
τοῖς 
μὲν 
σὺν 
αὐτῷ 
στρατιώταις 
κατασκάπτειν 
προσέταξε 
τοὺς 
θεμελίους 
τῆς 
Ἀντωνίας 
καὶ 
τῇ 
δυνάμει 
πάσῃ 
ῥᾳδίαν 
τὴν 
ἄνοδον 
εὐτρεπίζειν, 
αὐτὸς 
δὲ 
τὸν 
Ἰώσηπον 
παραστησάμενος· 
ἐπέπυστο 
γὰρ 
ἐπʼ 
ἐκείνης 
τῆς 
ἡμέρας, 
Πανέμου 
δʼ 
ἦν 
ἑπτακαιδεκάτη, 
τὸν 
ἐνδελεχισμὸν 
καλούμενον 
ἀνδρῶν 
ἀπορίᾳ 
διαλελοιπέναι 
τῷ 
θεῷ 
καὶ 
τὸν 
δῆμον 
ἐπὶ 
τούτῳ 
δεινῶς 
ἀθυμεῖν· 
λέγειν 
τῷ 
Ἰωάννῃ 
πάλιν 
ἐκέλευσεν 
ἃ 
καὶ 
πρότερον, 
ὡς 
εἰ 
καί 
τις 
αὐτὸν 
ἔρως 
κακὸς 
ἔχοι 
τοῦ 
μάχεσθαι, 
προελθόντι 
μεθʼ 
ὅσων 
βούλεται 
πολεμεῖν 
ἐξείη 
δίχα 
τοῦ 
συναπολέσθαι 
τήν 
τε 
πόλιν 
καὶ 
τὸν 
ναὸν 
αὐτῷ, 
μηκέτι 
μέντοι 
μιαίνειν 
τὸ 
ἅγιον 
μηδὲ 
εἰς 
τὸν 
θεὸν 
πλημμελεῖν, 
παρεῖναι 
δʼ 
αὐτῷ 
τὰς 
ἐπιλελοιπυίας 
θυσίας 
ἐκτελεῖν 
διʼ 
ὧν 
ἂν 
ἐπιλέξηται 
Ἰουδαίων. 
καὶ 
ὁ 
Ἰώσηπος, 
ὡς 
ἂν 
εἴη 
μὴ 
τῷ 
Ἰωάννῃ 
μόνον 
ἀλλὰ 
καὶ 
τοῖς 
πολλοῖς 
ἐν 
ἐπηκόῳ, 
τά 
τε 
τοῦ 
Καίσαρος 
διήγγελλεν 
ἑβραΐζων, 
καὶ 
πολλὰ 
προσηντιβόλει 
φείσασθαι 
τῆς 
πατρίδος 
καὶ 
διασκεδάσαι 
τοῦ 
ναοῦ 
γευόμενον 
ἤδη 
τὸ 
πῦρ, 
τούς 
τʼ 
ἐναγισμοὺς 
ἀποδοῦναι 
τῷ 
θεῷ. 
πρὸς 
ταῦτα 
τοῦ 
δήμου 
μὲν 
ἦν 
κατήφεια 
καὶ 
σιγή, 
πολλὰ 
δʼ 
ὁ 
τύραννος 
λοιδορηθείς 
τε 
τῷ 
Ἰωσήπῳ 
καὶ 
καταρασάμενος 
τὸ 
τελευταῖον 
προσέθηκεν, 
ὡς 
οὐκ 
ἄν 
ποτε 
δείσειεν 
ἅλωσιν· 
θεοῦ 
γὰρ 
ὑπάρχειν 
τὴν 
πόλιν. 
καὶ 
ὁ 
Ἰώσηπος 
πρὸς 
ταῦτα 
ἀνέκραγεν 
“πάνυ 
γοῦν 
καθαρὰν 
τῷ 
θεῷ 
τετήρηκας 
αὐτήν, 
ἀμίαντον 
δὲ 
μένει 
τὸ 
ἅγιον, 
εἰς 
ὅν 
τʼ 
ἐλπίζεις 
σύμμαχον 
οὐδὲν 
ἠσέβησας, 
τὰς 
δʼ 
ἐθίμους 
θυσίας 
ἀπολαμβάνει. 
κἂν 
μὲν 
σοῦ 
τις 
ἀφέλῃ 
τὴν 
καθʼ 
ἡμέραν 
τροφήν, 
ἀσεβέστατε, 
τοῦτον 
ἥγησαι 
 πολέμιον, 
αὐτὸν 
δʼ 
ὃν 
τῆς 
αἰωνίου 
θρησκείας 
ἐστέρησας 
θεὸν 
ἐλπίζεις 
σύμμαχον 
ἔχειν 
ἐν 
τῷ 
πολέμῳ; 
καὶ 
Ῥωμαίοις 
τὰς 
ἁμαρτίας 
ἀνατίθης, 
οἳ 
μέχρι 
νῦν 
κήδονται 
τῶν 
ἡμετέρων 
νόμων 
καὶ 
τὰς 
ὑπὸ 
σοῦ 
διακοπείσας 
θυσίας 
ἀποδίδοσθαι 
τῷ 
θεῷ 
βιάζονται; 
τίς 
οὐκ 
ἂν 
στενάξειε 
καὶ 
κατολοφύραιτο 
τῆς 
παραδόξου 
μεταβολῆς 
τὴν 
πόλιν, 
εἴ 
γε 
ἀλλόφυλοι 
μὲν 
καὶ 
πολέμιοι 
τὴν 
σὴν 
ἀσέβειαν 
ἐπανορθοῦνται, 
σὺ 
δʼ 
ὁ 
Ἰουδαῖος, 
ὁ 
τοῖς 
νόμοις 
ἐντραφείς, 
κἀκείνων 
πρὸς 
αὐτοὺς 
γίνῃ 
χαλεπώτερος; 
ἀλλά 
τοι, 
Ἰωάννη, 
καὶ 
μετανοῆσαι 
μὲν 
ἐκ 
κακῶν 
οὐκ 
αἰσχρὸν 
ἐν 
ἐσχάτοις 
καὶ 
καλὸν 
ὑπόδειγμα 
βουλομένῳ 
σώζειν 
τὴν 
πατρίδα 
σοι 
πρόκειται 
βασιλεὺς 
Ἰουδαίων 
Ἰεχονίας, 
ὅς 
ποτε 
στρατεύσαντι 
τῷ 
Βαβυλωνίῳ 
διʼ 
αὐτὸν 
ἑκὼν 
ἐξέστη 
πρὶν 
ἁλῶναι 
τῆς 
πόλεως 
καὶ 
μετὰ 
γενεᾶς 
αἰχμαλωσίαν 
ὑπέμεινεν 
ἐθελούσιον 
ὑπὲρ 
τοῦ 
μὴ 
παραδοῦναι 
ταῦτα 
πολεμίοις 
τὰ 
ἅγια 
καὶ 
τὸν 
οἶκον 
τοῦ 
θεοῦ 
περιιδεῖν 
φλεγόμενον. 
διὰ 
τοῦτο 
λόγος 
τε 
αὐτὸν 
πρὸς 
ἁπάντων 
Ἰουδαίων 
ἱερὸς 
ὑμνεῖ 
καὶ 
μνήμη 
ῥέουσα 
διʼ 
αἰῶνος 
ἀεὶ 
νέα 
τοῖς 
ἐπιγινομένοις 
παραδίδωσιν 
ἀθάνατον. 
καλόν, 
ὦ 
Ἰωάννη, 
ὑπόδειγμα, 
κἂν 
προσῇ 
κίνδυνος· 
ἐγὼ 
δέ 
σοι 
καὶ 
τὴν 
ἀπὸ 
Ῥωμαίων 
συγγνώμην 
ἐγγυῶμαι. 
μέμνησο 
δʼ 
ὡς 
ὁμόφυλος 
ὢν 
παραινῶ 
καὶ 
Ἰουδαῖος 
ὢν 
ἐπαγγέλλομαι, 
καὶ 
χρὴ 
σκοπεῖν 
τίς 
ὁ 
συμβουλεύων 
καὶ 
πόθεν. 
μὴ 
γὰρ 
ἔγωγέ 
ποτε 
γενοίμην 
ζῶν 
οὕτως 
αἰχμάλωτος, 
ἵνα 
παύσωμαι 
τοῦ 
γένους 
ἢ 
τῶν 
πατρίων 
ἐπιλάθωμαι. 
πάλιν 
ἀγανακτεῖς 
καὶ 
κέκραγάς 
μοι 
λοιδορούμενος, 
ἀξίῳ 
γε 
καὶ 
χαλεπωτέρων, 
ὃς 
ἀντικρὺς 
εἱμαρμένης 
τι 
παραινῶ 
καὶ 
τοὺς 
ὑπὸ 
τοῦ 
θεοῦ 
βιάζομαι 
κατακρίτους 
σώζειν. 
τίς 
οὐκ 
οἶδεν 
τὰς 
τῶν 
παλαιῶν 
προφητῶν 
ἀναγραφὰς 
καὶ 
τὸν 
ἐπιρρέποντα 
τῇ 
τλήμονι 
πόλει 
χρησμὸν 
ἤδη 
ἐνεστῶτα; 
τότε 
γὰρ 
ἅλωσιν 
αὐτῆς 
προεῖπον, 
ὅταν 
ὁμοφύλου 
τις 
 ἄρξῃ 
φόνου. 
τῶν 
ὑμετέρων 
δὲ 
πτωμάτων 
οὐχ 
ἡ 
πόλις 
καὶ 
τὸ 
ἱερὸν 
δὲ 
πᾶν 
πεπλήρωται; 
θεὸς 
ἄρα, 
θεὸς 
αὐτὸς 
ἐπάγει 
μετὰ 
Ῥωμαίων 
κάθαρσιν 
αὐτῷ 
πῦρ 
καὶ 
τὴν 
τοσούτων 
μιασμάτων 
γέμουσαν 
πόλιν 
ἀναρπάζει.” 
Ταῦτα 
λέγων 
ὁ 
Ἰώσηπος 
μετʼ 
ὀδυρμοῦ 
καὶ 
δακρύων 
λυγμῷ 
τὴν 
φωνὴν 
ἐνεκόπη. 
καὶ 
Ῥωμαῖοι 
μὲν 
ᾤκτειράν 
τε 
τοῦ 
πάθους 
καὶ 
τῆς 
προαιρέσεως 
αὐτὸν 
ἐθαύμασαν, 
οἱ 
δὲ 
περὶ 
τὸν 
Ἰωάννην 
παρωξύνοντο 
μᾶλλον 
ἐπὶ 
τοὺς 
Ῥωμαίους 
ἐπιθυμοῦντες 
ἐγκρατεῖς 
γενέσθαι 
κἀκείνου. 
τῶν 
γε 
μὴν 
εὐγενῶν 
πολλοὺς 
ἐκίνησεν 
ὁ 
λόγος, 
καὶ 
τινὲς 
μὲν 
ὀρρωδοῦντες 
τὰς 
φυλακὰς 
τῶν 
στασιαστῶν 
κατὰ 
χώραν 
ἔμενον, 
ἀπώλειαν 
μέντοι 
σφῶν 
τε 
αὐτῶν 
καὶ 
τῆς 
πόλεως 
κατεγνώκεσαν, 
εἰσὶ 
δὲ 
οἳ 
καιροφυλακήσαντες 
ἄδειαν 
ἀναχωρήσεως 
πρὸς 
τοὺς 
Ῥωμαίους 
κατέφυγον. 
ὧν 
ἦσαν 
ἀρχιερεῖς 
μὲν 
Ἰώσηπός 
τε 
καὶ 
Ἰησοῦς, 
υἱοὶ 
δὲ 
ἀρχιερέων 
τρεῖς 
μὲν 
Ἰσμαήλου 
τοῦ 
καρατομηθέντος 
ἐν 
Κυρήνῃ, 
καὶ 
τέσσαρες 
Ματθίου 
καὶ 
εἷς 
ἑτέρου 
Ματθίου, 
διαδρὰς 
μετὰ 
τὴν 
τοῦ 
πατρὸς 
ἀπώλειαν, 
ὃν 
ὁ 
τοῦ 
Γιώρα 
Σίμων 
ἀπέκτεινεν 
σὺν 
τρισὶν 
υἱοῖς, 
ὡς 
προείρηται. 
πολλοὶ 
δὲ 
καὶ 
τῶν 
ἄλλων 
εὐγενῶν 
τοῖς 
ἀρχιερεῦσι 
συμμετεβάλοντο. 
Καῖσαρ 
δὲ 
αὐτοὺς 
τά 
τε 
ἄλλα 
φιλοφρόνως 
ἐδέξατο 
καὶ 
γινώσκων 
ἀλλοφύλοις 
ἤθεσιν 
ἀηδῆ 
τὴν 
διατριβὴν 
ἕξειν 
ἀπέπεμψεν 
αὐτοὺς 
εἰς 
Γόφναν, 
τέως 
ἐκεῖ 
παραινῶν 
μένειν· 
ἀποδώσειν 
γὰρ 
ἑκάστῳ 
τὰς 
κτήσεις 
κατὰ 
σχολὴν 
ἀπὸ 
τοῦ 
πολέμου 
γενόμενος. 
οἱ 
μὲν 
οὖν 
εἰς 
τὸ 
δοθὲν 
πολίχνιον 
μετὰ 
πάσης 
ἀσφαλείας 
ἀνεχώρουν 
ἄσμενοι· 
μὴ 
φαινομένων 
δὲ 
αὐτῶν 
διεφήμισαν 
οἱ 
στασιασταὶ 
πάλιν 
ὡς 
ἀποσφαγεῖεν 
ὑπὸ 
Ῥωμαίων 
οἱ 
αὐτόμολοι, 
δηλονότι 
τοὺς 
λοιποὺς 
ἀποτρέποντες 
τῷ 
φόβῳ 
διαδιδράσκειν. 
ἤνυστο 
 δʼ 
ὡς 
καὶ 
πρότερον 
αὐτοῖς 
τὸ 
πανοῦργον 
πρὸς 
καιρόν· 
ἐπεσχέθησαν 
γὰρ 
ὑπὸ 
τοῦ 
δέους 
αὐτομολεῖν. 
Αὖθις 
δέ, 
ὡς 
ἀνακαλέσας 
τοὺς 
ἄνδρας 
ἀπὸ 
τῆς 
Γοφνὰ 
Τίτος 
ἐκέλευσε 
μετὰ 
τοῦ 
Ἰωσήπου 
περιελθόντας 
τὸ 
τεῖχος 
ὀφθῆναι 
τῷ 
δήμῳ, 
πλεῖστοι 
πρὸς 
τοὺς 
Ῥωμαίους 
ἔφευγον. 
γενόμενοι 
δὲ 
ἀθρόοι 
καὶ 
πρὸ 
τῶν 
Ῥωμαίων 
ἱστάμενοι 
μετʼ 
οἰμωγῆς 
καὶ 
δακρύων 
ἱκέτευον 
τοὺς 
στασιαστὰς 
τὸ 
μὲν 
πρῶτον 
ὅλῃ 
τοὺς 
Ῥωμαίους 
δέξασθαι 
τῇ 
πόλει 
καὶ 
τὴν 
πατρίδα 
σῶσαι 
πάλιν, 
εἰ 
δὲ 
μή, 
τοῦ 
γε 
ἱεροῦ 
πάντως 
ὑπεξελθεῖν 
καὶ 
ῥύσασθαι 
τὸν 
ναὸν 
αὐτοῖς· 
οὐ 
γὰρ 
ἂν 
τολμῆσαι 
Ῥωμαίους 
μὴ 
μετὰ 
μεγίστης 
ἀνάγκης 
καταφλέξαι 
τὰ 
ἅγια. 
τούτοις 
μᾶλλον 
ἀντεφιλονείκουν, 
καὶ 
πολλὰ 
βλάσφημα 
τοῖς 
αὐτομόλοις 
ἀντικεκραγότες 
ἐπὶ 
τῶν 
ἱερῶν 
πυλῶν 
τούς 
τε 
ὀξυβελεῖς 
καὶ 
καταπέλτας 
καὶ 
λιθοβόλους 
μηχανὰς 
διέστησαν, 
ὡς 
τὸ 
κύκλῳ 
μὲν 
ἱερὸν 
ὑπὸ 
πλήθους 
νεκρῶν 
προσεοικέναι 
πολυανδρίῳ, 
τὸν 
δὲ 
ναὸν 
αὐτὸν 
φρουρίῳ. 
τοῖς 
δὲ 
ἁγίοις 
καὶ 
ἀβάτοις 
μετὰ 
τῶν 
ὅπλων 
εἰσεπήδων 
θερμὰς 
ἔτι 
τὰς 
χεῖρας 
ἐξ 
ὁμοφύλων 
ἔχοντες 
φόνων, 
καὶ 
προύκοψαν 
εἰς 
τοσοῦτον 
παρανομίας, 
ὥσθʼ 
ἣν 
ἂν 
εἰκὸς 
ἀγανάκτησιν 
γενέσθαι 
Ἰουδαίων, 
εἰ 
Ῥωμαῖοι 
ταῦτʼ 
ἐξύβριζον 
εἰς 
αὐτούς, 
ταύτην 
εἶναι 
παρὰ 
Ῥωμαίων 
τότε 
πρὸς 
Ἰουδαίους 
ἀσεβοῦντας 
εἰς 
τὰ 
ἴδια. 
τῶν 
μέν 
γε 
στρατιωτῶν 
οὐκ 
ἔστιν 
ὅστις 
οὐ 
μετὰ 
φρίκης 
εἰς 
τὸν 
ναὸν 
ἀφεώρα 
καὶ 
προσεκύνει 
τούς 
τε 
λῃστὰς 
ηὔχετο 
πρὶν 
ἀνηκέστου 
πάθους 
μετανοῆσαι. 
Τίτος 
δὲ 
ὑπερπαθήσας 
πάλιν 
ἐξωνείδιζε 
τοὺς 
περὶ 
τὸν 
 Ἰωάννην, 
λέγων 
“ἆρʼ 
οὐχ 
ὑμεῖς, 
ὦ 
μιαρώτατοι, 
τὸν 
δρύφακτον 
τοῦτον 
προεβάλεσθε 
τῶν 
ἁγίων; 
οὐχ 
ὑμεῖς 
δὲ 
τὰς 
ἐν 
αὐτῷ 
στήλας 
διεστήσατε, 
γράμμασιν 
Ἑλληνικοῖς 
καὶ 
ἡμετέροις 
κεχαραγμένας, 
μηδένα 
τὸ 
γείσιον 
ὑπερβαίνειν 
παραγγέλλειν; 
οὐχ 
ἡμεῖς 
δὲ 
τοὺς 
ὑπερβάντας 
ὑμῖν 
ἀναιρεῖν 
ἐπετρέψαμεν, 
κἂν 
Ῥωμαῖός 
τις 
ᾖ; 
τί 
οὖν 
νῦν, 
ἀλιτήριοι, 
καὶ 
νεκροὺς 
ἐν 
αὐτῷ 
καταπατεῖτε; 
τί 
δὲ 
τὸν 
ναὸν 
αἵματι 
ξένῳ 
καὶ 
ἐγχωρίῳ 
φύρετε; 
μαρτύρομαι 
θεοὺς 
ἐγὼ 
πατρίους 
καὶ 
εἴ 
τις 
ἐφεώρα 
ποτὲ 
τόνδε 
τὸν 
χῶρον, 
νῦν 
μὲν 
γὰρ 
οὐκ 
οἴομαι, 
μαρτύρομαι 
δὲ 
καὶ 
στρατιὰν 
τὴν 
ἐμὴν 
καὶ 
τοὺς 
παρʼ 
ἐμοὶ 
Ἰουδαίους 
καὶ 
ὑμᾶς 
αὐτούς, 
ὡς 
οὐκ 
ἐγὼ 
ταῦθʼ 
ὑμᾶς 
ἀναγκάζω 
μιαίνειν. 
κἂν 
ἀλλάξητε 
τῆς 
παρατάξεως 
τὸν 
τόπον, 
οὔτε 
προσελεύσεταί 
τις 
Ῥωμαίων 
τοῖς 
ἁγίοις 
οὔτε 
ἐνυβρίσει, 
τηρήσω 
δὲ 
τὸν 
ναὸν 
ὑμῖν 
καὶ 
μὴ 
θέλουσι.” 
Ταῦτα 
τοῦ 
Ἰωσήπου 
διαγγέλλοντος 
ἐκ 
τοῦ 
Καίσαρος, 
οἱ 
λῃσταὶ 
καὶ 
ὁ 
τύραννος 
οὐκ 
ἀπʼ 
εὐνοίας 
ἀλλὰ 
κατὰ 
δειλίαν 
γίνεσθαι 
τὰς 
παρακλήσεις 
δοκοῦντες 
ὑπερηφάνουν. 
Τίτος 
δὲ 
ὡς 
οὔτε 
οἶκτον 
ἑαυτῶν 
τοὺς 
ἄνδρας 
οὔτε 
φειδὼ 
τοῦ 
ναοῦ 
ποιουμένους 
ἑώρα, 
πάλιν 
πρὸς 
πόλεμον 
ἄκων 
ἐχώρει. 
πᾶσαν 
μὲν 
οὖν 
τὴν 
δύναμιν 
ἐπάγειν 
αὐτοῖς 
οὐχ 
οἷόν 
τε 
ἦν 
μὴ 
χωρουμένην 
τῷ 
τόπῳ, 
τριάκοντα 
δʼ 
ἐπιλέξας 
ἀφʼ 
ἑκάστης 
ἑκατονταρχίας 
τοὺς 
ἀρίστους 
καὶ 
τοῖς 
χιλιάρχοις 
ἀνὰ 
χιλίους 
παραδούς, 
τούτων 
δʼ 
ἐπιτάξας 
ἡγεμόνα 
Κερεάλιον, 
ἐπιθέσθαι 
προσέταξε 
ταῖς 
φυλακαῖς 
περὶ 
ὥραν 
τῆς 
νυκτὸς 
ἐνάτην. 
ὄντα 
δὲ 
καὶ 
αὐτὸν 
ἐν 
τοῖς 
ὅπλοις 
καὶ 
συγκαταβαίνειν 
παρεσκευασμένον 
οἵ 
τε 
φίλοι 
διὰ 
τὸ 
μέγεθος 
τοῦ 
κινδύνου 
κατέσχον 
καὶ 
τὰ 
παρὰ 
τῶν 
ἡγεμόνων 
λεγόμενα· 
πλεῖον 
γὰρ 
αὐτὸν 
ἀνύσειν 
ἔφασαν 
ἐπὶ 
τῆς 
Ἀντωνίας 
καθεζόμενον 
καὶ 
τὴν 
μάχην 
ἀγωνοθετοῦντα 
τοῖς 
 στρατιώταις 
ἢ 
εἰ 
καταβὰς 
προκινδυνεύοι· 
πάντας 
γὰρ 
ὁρῶντος 
Καίσαρος 
ἀγαθοὺς 
πολεμιστὰς 
ἔσεσθαι. 
τούτοις 
πεισθεὶς 
Καῖσαρ 
καὶ 
διʼ 
ἓν 
τοῦτο 
τοῖς 
στρατιώταις 
ὑπομένειν 
εἰπών, 
ἵνα 
κρίνῃ 
τὰς 
ἀρετὰς 
αὐτῶν 
καὶ 
μήτε 
τῶν 
ἀγαθῶν 
τις 
ἀγέραστος 
μήτε 
τῶν 
ἐναντίων 
ἀτιμώρητος 
διαλάθῃ, 
γένηται 
δὲ 
αὐτόπτης 
καὶ 
μάρτυς 
ἁπάντων 
ὁ 
καὶ 
τοῦ 
κολάζειν 
καὶ 
τοῦ 
τιμᾶν 
κύριος, 
τοὺς 
μὲν 
ἐπὶ 
τὴν 
πρᾶξιν 
ἔπεμπε 
καθʼ 
ἣν 
ὥραν 
προείρηται, 
προελθὼν 
δὲ 
αὐτὸς 
εἰς 
τὸ 
εὐκάτοπτον 
ἀπὸ 
τῆς 
Ἀντωνίας 
ἐκαραδόκει 
τὸ 
μέλλον. 
Οὐ 
μὴν 
οἵ 
γε 
πεμφθέντες 
τοὺς 
φύλακας 
εὗρον 
κοιμωμένους, 
ὡς 
ἤλπισαν, 
ἀλλʼ 
ἀναπηδήσασι 
μετὰ 
κραυγῆς 
εὐθέως 
συνεπλέκοντο· 
πρὸς 
δὲ 
τὴν 
βοὴν 
τῶν 
ἐκκοιτούντων 
ἔνδοθεν 
οἱ 
λοιποὶ 
κατὰ 
στῖφος 
ἐξέθεον. 
τῶν 
μὲν 
δὴ 
πρώτων 
τὰς 
ὁρμὰς 
ἐξεδέχοντο 
Ῥωμαῖοι· 
περιέπιπτον 
δʼ 
οἱ 
μετʼ 
ἐκείνους 
τῷ 
σφετέρῳ 
τάγματι, 
καὶ 
πολλοὶ 
τοῖς 
οἰκείοις 
ὡς 
πολεμίοις 
ἐχρῶντο. 
τὴν 
μὲν 
γὰρ 
διὰ 
βοῆς 
ἐπίγνωσιν 
ἡ 
κραυγὴ 
συγχυθεῖσα 
παρʼ 
ἀμφοῖν, 
τὴν 
δὲ 
διʼ 
ὀμμάτων 
ἡ 
νὺξ 
ἕκαστον 
ἀφείλετο, 
καὶ 
τυφλώττειν 
ἄλλως 
οὓς 
μὲν 
οἱ 
θυμοὶ 
παρεσκεύαζον 
οὓς 
δʼ 
οἱ 
φόβοι· 
διὰ 
τοῦτο 
τὸν 
προστυχόντα 
πλήττειν 
ἦν 
ἄκριτον. 
Ῥωμαίους 
μὲν 
οὖν 
συνησπικότας 
καὶ 
κατὰ 
συντάξεις 
προπηδῶντας 
ἧττον 
ἔβλαπτεν 
ἡ 
ἄγνοια· 
καὶ 
γὰρ 
ἦν 
παρʼ 
ἑκάστῳ 
μνήμη 
τοῦ 
συνθήματος· 
Ἰουδαῖοι 
δʼ 
ἀεὶ 
σκεδαννύμενοι 
καὶ 
τάς 
τε 
προσβολὰς 
καὶ 
τὰς 
ὑποχωρήσεις 
ἀνέδην 
ποιούμενοι 
πολλάκις 
φαντασίαν 
παρεῖχον 
ἀλλήλοις 
πολεμίων· 
τὸν 
ὑποστρέφοντα 
γὰρ 
ἕκαστος 
οἰκεῖον 
διὰ 
 σκότους 
ὡς 
ἐπιόντα 
Ῥωμαῖον 
ἐξεδέχετο. 
πλείους 
γοῦν 
ὑπὸ 
τῶν 
ἰδίων 
ἢ 
τῶν 
πολεμίων 
ἐτρώθησαν, 
ἕως 
ἡμέρας 
γενομένης 
ὄψει 
τὸ 
λοιπὸν 
ἡ 
μάχη 
διεκρίνετο, 
καὶ 
κατὰ 
φάλαγγα 
διαστάντες 
τοῖς 
τε 
βέλεσιν 
εὐτάκτοις 
ἐχρῶντο 
καὶ 
ταῖς 
ἀμύναις. 
οὐδέτεροι 
δὲ 
οὔτʼ 
εἶκον 
οὔτʼ 
ἐκοπίων, 
ἀλλʼ 
οἱ 
μὲν 
ὡς 
ἐφορῶντος 
Καίσαρος 
κατʼ 
ἄνδρα 
καὶ 
κατὰ 
συντάξεις 
ἤριζον 
ἀλλήλοις, 
καὶ 
προκοπῆς 
ἕκαστος 
ἐκείνην 
αὐτῷ 
τὴν 
ἡμέραν 
ἄρξειν 
ὑπελάμβανεν, 
εἰ 
γενναίως 
ἀγωνίσαιτο· 
Ἰουδαίοις 
δʼ 
ἐβράβευε 
τὰς 
τόλμας 
ὅ 
τε 
περὶ 
σφῶν 
αὐτῶν 
καὶ 
τοῦ 
ἱεροῦ 
φόβος 
καὶ 
ὁ 
τύραννος 
ἐφεστὼς 
καὶ 
τοὺς 
μὲν 
παρακαλῶν, 
τοὺς 
δὲ 
μαστιγῶν 
καὶ 
διεγείρων 
ἀπειλαῖς. 
συνέβαινε 
δὲ 
τὸ 
μὲν 
πλεῖστον 
σταδιαίαν 
εἶναι 
τὴν 
μάχην, 
ἐν 
ὀλίγῳ 
δὲ 
καὶ 
ταχέως 
ἀντιστρέφεσθαι 
τὰς 
ῥοπάς· 
οὐδέτεροι 
γὰρ 
οὔτε 
φυγῆς 
οὔτε 
διώξεως 
μῆκος 
εἶχον. 
ἀεὶ 
δὲ 
πρὸς 
τὸ 
συμβαῖνον 
οἰκεῖος 
ἀπὸ 
τῆς 
Ἀντωνίας 
ὁ 
θόρυβος 
ἦν, 
θαρρεῖν 
δὲ 
καὶ 
κρατοῦσι 
τοῖς 
σφετέροις 
ἐπεβόων 
καὶ 
μένειν 
τρεπομένοις. 
ἦν 
δὲ 
ὥσπερ 
τι 
πολέμου 
θέατρον· 
οὐδὲν 
γὰρ 
οὔτε 
Τίτον 
οὔτε 
τοὺς 
περὶ 
αὐτὸν 
ἐλάνθανε 
τῶν 
κατὰ 
τὴν 
μάχην. 
τὸ 
δὲ 
πέρας 
ἀρξάμενοι 
τῆς 
νυκτὸς 
ἐνάτης 
ὥρας 
ὑπὲρ 
πέμπτην 
τῆς 
ἡμέρας 
διελύθησαν 
ἀφʼ 
οὗπερ 
ἤρξαντο 
τόπου 
τῆς 
συμβολῆς, 
μηδέτεροι 
βεβαίως 
κλίναντες 
τοὺς 
ἑτέρους, 
ἀλλὰ 
τὴν 
νίκην 
μέσην 
ἐν 
ἀγχωμάλῳ 
καταλιπόντες. 
καὶ 
Ῥωμαίων 
μὲν 
ἐπισήμως 
ἠγωνίσαντο 
πολλοί, 
Ἰουδαίων 
δʼ 
ἐκ 
μὲν 
τῶν 
περὶ 
Σίμωνα 
Ἰούδης 
ὁ 
τοῦ 
Μαρεώτου 
καὶ 
Σίμων 
ὁ 
τοῦ 
Ὁσαΐα, 
τῶν 
δὲ 
Ἰδουμαίων 
Ἰάκωβος 
καὶ 
 Σίμων, 
Ἀκατελᾶ 
μὲν 
οὗτος 
παῖς, 
Σωσᾶ 
δὲ 
ὁ 
Ἰάκωβος, 
τῶν 
δὲ 
μετὰ 
Ἰωάννου 
Γεφθέος 
καὶ 
Ἀλεξᾶς, 
τῶν 
δὲ 
ζηλωτῶν 
Σίμων 
υἱὸς 
Ἀρί. 
Ἐν 
τούτῳ 
δʼ 
ἡ 
λοιπὴ 
τῶν 
Ῥωμαίων 
δύναμις 
ἡμέραις 
ἑπτὰ 
καταστρεψαμένη 
τοὺς 
τῆς 
Ἀντωνίας 
θεμελίους 
μέχρι 
τοῦ 
ἱεροῦ 
πλατεῖαν 
ὁδὸν 
εὐτρεπίσαντο. 
πλησιάσαντα 
δὲ 
τῷ 
πρώτῳ 
περιβόλῳ 
τὰ 
τάγματα 
κατήρχετο 
χωμάτων, 
τὸ 
μὲν 
ἀντικρὺς 
τῆς 
τοῦ 
εἴσω 
ἱεροῦ 
γωνίας, 
ἥτις 
ἦν 
κατʼ 
ἄρκτον 
καὶ 
δύσιν, 
τὸ 
δὲ 
κατὰ 
τὴν 
βόρειον 
ἐξέδραν, 
ἣ 
μεταξὺ 
τῶν 
δύο 
πυλῶν 
ἦν· 
τῶν 
δὲ 
λοιπῶν 
δύο 
θάτερον 

μὲν 
κατὰ 
τὴν 
ἑσπέριον 
στοὰν 
τοῦ 
ἔξωθεν 
ἱεροῦ, 
τὸ 
δʼ 
ἕτερον 
ἔξω 
κατὰ 
τὴν 
βόρειον. 
προύκοπτεν 
μέντοι 
μετὰ 
πολλοῦ 
καμάτου 
καὶ 
ταλαιπωρίας 
αὐτοῖς 
τὰ 
ἔργα 
[καὶ] 
τὴν 
ὕλην 
ἀφʼ 
ἑκατὸν 
σταδίων 
συγκομίζουσιν, 
ἐκακοῦντο 
δʼ 
ἔσθʼ 
ὅπη 
καὶ 
κατʼ 
ἐπιβουλάς, 
αὐτοὶ 
διὰ 
περιουσίαν 
τοῦ 
κρατεῖν 
ὄντες 
ἀδεέστεροι 
καὶ 
διʼ 
ἀπόγνωσιν 
ἤδη 
σωτηρίας 
χρώμενοι 
τολμηροτέροις 
τοῖς 
Ἰουδαίοις. 
τῶν 
γὰρ 
ἱππέων 
τινὲς 
ὁπότε 
προέλθοιεν 
ἐπὶ 
ξυλείαν 
ἢ 
χόρτου 
συλλογήν, 
τὸν 
τῆς 
συγκομιδῆς 
χρόνον 
ἀνίεσαν 
βόσκεσθαι 
τοὺς 
ἵππους 
ἀποχαλινοῦντες, 
οὓς 
οἱ 
Ἰουδαῖοι 
κατὰ 
στῖφος 
ἐκπηδῶντες 
ἥρπαζον. 
καὶ 
τούτου 
συνεχῶς 
γινομένου 
νομίσας 
Καῖσαρ, 
ὅπερ 
ἦν, 
ἀμελείᾳ 
τῶν 
σφετέρων 
πλέον 
ἢ 
τῇ 
Ἰουδαίων 
ἀνδρείᾳ 
γίνεσθαι 
τὰς 
ἁρπαγάς, 
ἔγνω 
σκυθρωπότερον 
τοὺς 
λοιποὺς 
πρὸς 
φυλακὴν 
τῶν 
ἵππων 
ἐπιστρέψαι. 
καὶ 
κελεύσας 
ἀπαχθῆναι 
τὴν 
ἐπὶ 
θανάτῳ 
τῶν 
ἀπολεσάντων 
στρατιωτῶν 
ἕνα, 
φόβῳ 
τοῖς 
ἄλλοις 
ἐτήρησε 
τοὺς 
ἵππους· 
 οὐκέτι 
γὰρ 
εἴων 
νέμεσθαι, 
καθάπερ 
δὲ 
συμπεφυκότες 
αὐτοῖς 
ἐπὶ 
τὰς 
χρείας 
ἐξῄεσαν. 
οἱ 
μὲν 
οὖν 
προσεπολέμουν 
τῷ 
ἱερῷ 
καὶ 
τὰ 
χώματα 
διήγειρον. 
Μετὰ 
δὲ 
μίαν 
ἡμέραν 
αὐτῶν 
τῆς 
ἀνόδου 
πολλοὶ 
τῶν 
στασιαστῶν, 
οἷς 
ἁρπαγαί 
τε 
ἐπέλειπον 
ἤδη 
καὶ 
ὁ 
λιμὸς 
ἤπειγε, 
συνελθόντες 
ταῖς 
κατὰ 
τὸ 
Ἐλαιῶν 
ὄρος 
Ῥωμαίων 
φυλακαῖς 
ἐπιτίθενται 
περὶ 
ὥραν 
ἑνδεκάτην 
τῆς 
ἡμέρας, 
οἰόμενοι 
πρῶτον 
μὲν 
ἀδοκήτων, 
ἔπειτα 
πρὸς 
θεραπείαις 
ἤδη 
τοῦ 
σώματος 
ὄντων 
ῥᾳδίως 
διεκπαίσειν. 
προαισθόμενοι 
δὲ 
τὴν 
ἔφοδον 
αὐτῶν 
οἱ 
Ῥωμαῖοι 
καὶ 
ταχέως 
ἐκ 
τῶν 
πλησίον 
φρουρίων 
συνδραμόντες 
εἶργον 
ὑπερπηδᾶν 
καὶ 
διακόπτειν 
τὸ 
περιτείχισμα 
βιαζομένους. 
γενομένης 
δὲ 
καρτερᾶς 
τῆς 
συμβολῆς 
ἄλλα 
τε 
πολλὰ 
παρʼ 
ἑκατέρων 
γενναίως 
ἐπράχθη, 
Ῥωμαίων 
μὲν 
μετὰ 
τῆς 
ἰσχύος 
ἐμπειρίᾳ 
τοῦ 
πολεμεῖν 
χρωμένων, 
Ἰουδαίων 
δὲ 
ἀφειδέσι 
ταῖς 
ὁρμαῖς 
καὶ 
τοῖς 
θυμοῖς 
ἀκατασχέτοις· 
ἐστρατήγει 
δὲ 
τῶν 
μὲν 
αἰδώς, 
τῶν 
δὲ 
ἀνάγκη· 
τό 
τε 
γὰρ 
ἐξαφεῖναι 
Ἰουδαίους 
ὥσπερ 
ἄρκυσιν 
ἐνειλημμένους 
Ῥωμαίοις 
αἴσχιστον 
ἐδόκει, 
κἀκεῖνοι 
μίαν 
ἐλπίδα 
σωτηρίας 
εἶχον, 
εἰ 
βιασάμενοι 
ῥήξειαν 
τὸ 
τεῖχος· 
καὶ 
τῶν 
ἀπὸ 
σπείρας 
τις 
ἱππέων, 
Πεδάνιος 
τοὔνομα, 

τρεπομένων 
ἤδη 
τῶν 
Ἰουδαίων 
καὶ 
κατὰ 
τῆς 
φάραγγος 
συνωθουμένων 
ῥόθιον 
ἐκ 
πλαγίου 
παρελαύνων 
τὸν 
ἵππον 
ἁρπάζει 
τινὰ 
φεύγοντα 
τῶν 
πολεμίων, 
νεανίαν 
στιβαρόν 
τε 
ἄλλως 
τὸ 
σῶμα 
καὶ 
καθωπλισμένον, 
δραξάμενος 
ἐκ 
τοῦ 
σφυροῦ· 
τοσοῦτον 
μὲν 
ἑαυτὸν 
ἐκ 
τρέχοντος 
 ἐπέκλινε 
τοῦ 
ἵππου, 
τοσοῦτον 
δὲ 
ἐπεδείξατο 
τῆς 
δεξιᾶς 
τὸν 
τόνον 
καὶ 
τοῦ 
λοιποῦ 
σώματος 
ἔτι 
δʼ 
ἐμπειρίας 
ἱππικῆς. 
ὁ 
μὲν 
οὖν 
ὥσπερ 
τι 
κειμήλιον 
ἁρπασάμενος 
ἧκε 
φέρων 
Καίσαρι 
τὸν 
αἰχμάλωτον· 
Τίτος 
δὲ 
τὸν 
μὲν 
λαβόντα 
τῆς 
δυνάμεως 
θαυμάσας, 
τὸν 
δὲ 
ληφθέντα 
τῆς 
περὶ 
τὸ 
τεῖχος 
ἐπιχειρήσεως 
κολάσαι 
κελεύσας, 
αὐτὸς 
ἐν 
ταῖς 
περὶ 
τὸ 
ἱερὸν 
διαμάχαις 
ἦν 
καὶ 
τὰ 
χώματα 
κατήπειγεν. 
Ἐν 
ᾧ 
Ἰουδαῖοι 
κακούμενοι 
ταῖς 
συμβολαῖς 
ἀεὶ 
κατʼ 
ὀλίγον 
κορυφουμένου 
τοῦ 
πολέμου 
καὶ 
τῷ 
ναῷ 
προσέρποντος, 
καθάπερ 
σηπομένου 
σώματος 
ἀπέκοπτον 
τὰ 
προειλημμένα 
μέλη 
φθάνοντες 
τὴν 
εἰς 
τὸ 
πρόσω 
νομήν. 
τῆς 
γὰρ 
βορείου 
καὶ 
κατὰ 
δύσιν 
στοᾶς 
τὸ 
συνεχὲς 
πρὸς 
τὴν 
Ἀντωνίαν 
ἐμπρήσαντες 
ἔπειτα 
ἀπέρρηξαν 
ὅσον 
πήχεις 
εἴκοσι, 
ταῖς 
ἰδίαις 
χερσὶν 
ἀρξάμενοι 
καίειν 
τὰ 
ἅγια. 
μετὰ 
δʼ 
ἡμέρας 
δύο, 
τετράδι 
καὶ 
εἰκάδι 
τοῦ 
προειρημένου 
μηνός, 
τὴν 
πλησίον 
στοὰν 
ὑποπιμπρᾶσι 
Ῥωμαῖοι, 
καὶ 
μέχρι 
πεντεκαίδεκα 
πηχῶν 
προκόψαντος 
τοῦ 
πυρὸς 
ἀποκόπτουσιν 
ὁμοίως 
Ἰουδαῖοι 
τὴν 
ὀροφήν, 
μήτε 
καθάπαξ 
ἐξιστάμενοι 
τῶν 
ἔργων 
καὶ 
τὸ 
πρὸς 
τὴν 
Ἀντωνίαν 
συναφὲς 
αὐτῶν 
διαιροῦντες· 
διὸ 
καὶ 
παρὸν 
κωλύειν 
ὑποπιμπράντας, 
οἱ 
δὲ 
πρὸς 
τὴν 
ἐμβολὴν 
τοῦ 
πυρὸς 
ἠρεμήσαντες 
τὴν 
νομὴν 
ἐμέτρησαν 
αὐτῷ 
σφίσι 
χρησίμως. 
περὶ 
μὲν 
δὴ 
τὸ 
ἱερὸν 
οὐ 
διέλειπον 
αἱ 
συμβολαί, 
συνεχὴς 
δʼ 
ἦν 
κατὰ 
μέρος 
ἐκθεόντων 
ἐπʼ 
ἀλλήλους 
ὁ 
πόλεμος. 
Τῶν 
Ἰουδαίων 
δέ 
τις 
κατὰ 
ταύτας 
τὰς 
ἡμέρας 
ἀνὴρ 
τό 
τε 
 σῶμα 
βραχὺς 
καὶ 
τὴν 
ὄψιν 
εὐκαταφρόνητος 
γένους 
θʼ 
ἕνεκα 
καὶ 
τῶν 
ἄλλων 
ἄσημος, 
Ἰωνάθης 
ἐκαλεῖτο, 
προελθὼν 
κατὰ 
τὸ 
τοῦ 
ἀρχιερέως 
Ἰωάννου 
μνημεῖον 
ἄλλα 
τε 
πολλὰ 
πρὸς 
τοὺς 
Ῥωμαίους 
ὑπερηφάνως 
ἐφθέγγετο 
καὶ 
τὸν 
ἄριστον 
αὐτῶν 
εἰς 
μονομαχίαν 
προυκαλεῖτο. 
τῶν 
δὲ 
ταύτῃ 
παρατεταγμένων 
οἱ 
πολλοὶ 
μὲν 
ὑπερηφάνουν, 
ἦσαν 
δʼ 
οἳ 
κατὰ 
τὸ 
εἰκὸς 
ἐδεδοίκεσαν, 
ἥπτετό 
γε 
μὴν 
τινῶν 
καὶ 
λογισμὸς 
οὐκ 
ἀσύνετος 
θανατῶντι 
μὴ 
συμπλέκεσθαι· 
τοὺς 
γὰρ 
ἀπεγνωκότας 
τὴν 
σωτηρίαν 
ἅμα 
καὶ 
τὰς 
ὁρμὰς 
ἀταμιεύτους 
ἔχειν 
καὶ 
τὸ 
θεῖον 
εὐδυσώπητον, 
τό 
τε 
παραβάλλεσθαι 
πρὸς 
οὓς 
καὶ 
τὸ 
νικᾶν 
οὐ 
μέγα 
καὶ 
μετʼ 
αἰσχύνης 
τὸ 
λειφθῆναι 
σφαλερόν, 
οὐκ 
ἀνδρείας 
ἀλλὰ 
θρασύτητος 
εἶναι. 
μηδενὸς 
δʼ 
ἐπὶ 
πολὺ 
προϊόντος 
καὶ 
τοῦ 
Ἰουδαίου 
πολλὰ 
κατακερτομοῦντος 
αὐτοὺς 
εἰς 
δειλίαν, 
ἀλαζὼν 
γάρ 
τις 
ἦν 
αὑτῷ 
σφόδρα 
καὶ 
τῶν 
Ῥωμαίων 
ὑπερήφανος, 
Πούδης 
τις 
ὄνομα 
τῶν 
ἐξ 
ἴλης 
ἱππέων 
βδελυξάμενος 
αὐτοῦ 
τά 
τε 
ῥήματα 
καὶ 
τὸ 
αὔθαδες, 
εἰκὸς 
δὲ 
καὶ 
πρὸς 
τὴν 
βραχύτητα 
τοῦ 
σώματος 
αὐτὸν 
ἀσκέπτως 
ἐπαρθῆναι, 
προπηδᾷ, 
καὶ 
τὰ 
μὲν 
ἄλλα 
περιῆν 
συμβαλών, 
προεδόθη 
δὲ 
ὑπὸ 
τῆς 
τύχης· 
πεσόντα 
γὰρ 
αὐτὸν 
ὁ 
Ἰωνάθης 
ἀποσφάττει 
προσδραμών. 
ἔπειτα 
ἐπιβὰς 
τῷ 
νεκρῷ 
τό 
τε 
ξίφος 
ᾑμαγμένον 
ἀνέσειε 
καὶ 
τῇ 
λαιᾷ 
τὸν 
θυρεὸν 
ἐπηλάλαξέ 
τε 
τῇ 
στρατιᾷ 
πολλὰ 
καὶ 
πρὸς 
τὸν 
πεσόντα 
κομπάζων 
καὶ 
τοὺς 
ὁρῶντας 
Ῥωμαίους 
ἐπισκώπτων, 
ἕως 
αὐτὸν 
ἀνασκιρτῶντα 
καὶ 
ματαΐζοντα 
Πρῖσκός 
τις 
ἑκατοντάρχης 
τοξεύσας 
διήλασε 
βέλει· 
πρὸς 
ὃ 
τῶν 
τε 
Ἰουδαίων 
καὶ 
τῶν 
Ῥωμαίων 
κραυγὴ 
συνεξήρθη 
διάφορος. 
ὁ 
δὲ 
δινηθεὶς 
ἐκ 
τῶν 
ἀλγηδόνων 
ἐπὶ 
τὸ 
σῶμα 
τοῦ 
πολεμίου 
κατέπεσεν, 
ὠκυτάτην 
ἀποφήνας 
ἐν 
πολέμῳ 
τὴν 
ἐπὶ 
τῷ 
ἀλόγως 
εὐτυχοῦντι 
νέμεσιν. 
Οἱ 
δὲ 
ἀνὰ 
τὸ 
ἱερὸν 
στασιασταὶ 
φανερῶς 
τε 
οὐκ 
ἀνίεσαν 
τοὺς 
ἐπὶ 
τῶν 
χωμάτων 
στρατιώτας 
ἀμυνόμενοι 
καθʼ 
ἑκάστην 
ἡμέραν, 
καὶ 
τοῦ 
προειρημένου 
μηνὸς 
ἑβδόμῃ 
καὶ 
εἰκάδι 
δόλον 
ἐνσκευάζονται 
τοιόνδε. 
τῆς 
ἑσπερίου 
στοᾶς 
τὸ 
μεταξὺ 
τῶν 
δοκῶν 
καὶ 
τῆς 
ὑπʼ 
αὐτῆς 
ὀροφῆς 
ὕλης 
ἀναπιμπλᾶσιν 
αὔης, 
πρὸς 
δὲ 
ἀσφάλτου 
τε 
καὶ 
πίσσης· 
ἔπειθʼ 
ὡς 
καταπονούμενοι 
δῆθεν 
ὑπεχώρουν. 
πρὸς 
ὃ 
τῶν 
μὲν 
ἀσκέπτων 
πολλοὶ 
ταῖς 
ὁρμαῖς 
φερόμενοι 
προσέκειντο 
τοῖς 
ὑποχωροῦσιν 
ἐπί 
τε 
τὴν 
στοὰν 
ἀνεπήδων 
προσθέμενοι 
κλίμακας, 
οἱ 
δὲ 
συνετώτεροι 
τὴν 
ἄλογον 
τροπὴν 
τῶν 
Ἰουδαίων 
ὑπονοήσαντες 
ἔμενον. 
κατεπλήσθη 
μέντοι 
τῶν 
ἀναπηδησάντων 
ἡ 
στοά, 
κἀν 

τούτῳ 
Ἰουδαῖοι 
πᾶσαν 
ὑποπιμπρᾶσιν 
αὐτήν. 
αἰρομένης 
δʼ 
αἰφνιδίως 
πάντοθεν 
τῆς 
φλογὸς 
τούς 
τε 
ἔξω 
τοῦ 
κινδύνου 
Ῥωμαίους 
ἔκπληξις 
ἐπέσχε 
δεινὴ 
καὶ 
τοὺς 
περισχεθέντας 
ἀμηχανία. 
κυκλούμενοι 
δὲ 
ὑπὸ 
τῆς 
φλογὸς 
οἱ 
μὲν 
εἰς 
τὴν 
πόλιν 
ὀπίσω 
κατεκρήμνιζον 
ἑαυτούς, 
οἱ 
δʼ 
εἰς 
τοὺς 
πολεμίους, 
πολλοὶ 
δʼ 
ἐλπίδι 
σωτηρίας 
εἰς 
τοὺς 
σφετέρους 
καταπηδῶντες 
ἐκλῶντο 
τὰ 
μέλη, 
πλείστων 
δʼ 
ἔφθανε 
τὰς 
ὁρμὰς 
τὸ 
πῦρ 
καί 
τινες 
τὴν 
φλόγα 
σιδήρῳ. 
περιεῖχε 
δʼ 
εὐθέως 
καὶ 
τοὺς 
ἄλλως 
φθειρομένους 
τὸ 
πῦρ 
ἐπὶ 
πλεῖστον 
ἐκφερόμενον. 
Καίσαρα 
δὲ 
καίπερ 
χαλεπαίνοντα 
τοῖς 
ἀπολλυμένοις, 
ἐπειδὴ 
δίχα 
παραγγέλματος 
ἀναβεβήκεσαν, 
ὅμως 
οἶκτος 
εἰσῄει 
τῶν 
ἀνδρῶν· 
καὶ 
μηδενὸς 
προσαμύνειν 
δυναμένου, 
τοῦτο 
γοῦν 
παραμύθιον 
ἦν 
τοῖς 
φθειρομένοις 
τὸ 
βλέπειν 
ὑπὲρ 
οὗ 
τις 
ἠφίει 
τὴν 
ψυχὴν 
ὀδυνώμενον· 
βοῶν 
τε 
γὰρ 
αὐτοῖς 
καὶ 
προπηδῶν 
καὶ 
τοῖς 
περὶ 
αὐτὸν 
ἐκ 
τῶν 
ἐνόντων 
ἐπαμύνειν 
παρακαλῶν 
δῆλος 
ἦν. 
τὰς 
δὲ 
φωνὰς 
ἕκαστος 
καὶ 
τὴν 
διάθεσιν 
ὥσπερ 
τι 
λαμπρὸν 
ἀποφέρων 
ἐντάφιον 
εὔθυμος 
ἀπέθνησκεν. 
ἔνιοί 
γε 
μὴν 
ἐπὶ 
τὸν 
τοῖχον 
τῆς 
στοᾶς 
ὄντα 
πλατὺν 
ἀναχωρήσαντες 
ἐκ 
μὲν 
τοῦ 
πυρὸς 
διεσώθησαν, 
ὑπὸ 
δὲ 
τῶν 
Ἰουδαίων 
περισχεθέντες 
ἐπὶ 
πολὺ 
μὲν 
ἀντέσχον 
διατιτρωσκόμενοι, 
τέλος 
δὲ 
πάντες 
ἔπεσον, 
καὶ 
τελευταῖός 
τις 
αὐτῶν 
νεανίας, 
ὀνόματι 
Λόγγος, 
ὅλον 
ἐπικοσμήσας 
τὸ 
πάθος 
καὶ 
κατʼ 
ἄνδρα 
μνήμης 
ἀξίων 
ὄντων 
πάντων 
τῶν 
ἀπολωλότων 
ἄριστος 
φανείς. 
ὃν 
οἱ 
μὲν 
Ἰουδαῖοι 
τῆς 
τε 
ἀλκῆς 
ἀγάμενοι 
καὶ 
ἄλλως 
ἀνελεῖν 
ἀσθενοῦντες 
καταβῆναι 
πρὸς 
αὐτοὺς 
ἐπὶ 
δεξιᾷ 
παρεκάλουν, 
ὁ 
δὲ 
ἀδελφὸς 
Κορνήλιος 
ἐκ 
θατέρου 

μὴ 
καταισχῦναι 
τὸ 
σφέτερον 
κλέος 
καὶ 
τὴν 
Ῥωμαίων 
στρατιάν. 
τούτῳ 
πεισθεὶς 
καὶ 
διαράμενος 
φανερὸν 
ἑκατέροις 
τοῖς 
τάγμασι 
τὸ 
ξίφος 
αὑτὸν 
ἀναιρεῖ. 
τῶν 
δὲ 
τῷ 
πυρὶ 
περισχεθέντων 
Ἀρτώριός 
τις 
πανουργίᾳ 
διασώζεται· 
προσκαλεσάμενος 
γάρ 
τινα 
τῶν 
στρατιωτῶν 
Λούκιον, 
ᾧ 
συνεσκήνει, 
μεγάλῃ 
τῇ 
φωνῇ 
“κληρονόμον, 
ἔφη, 
καταλείπω 
σε 
τῶν 
ἐμαυτοῦ 
κτημάτων, 
εἰ 
προσελθών 
με 
δέξαιο.” 
τοῦ 
δὲ 
ἑτοίμως 
προσδραμόντος 
ὁ 
μὲν 
ἐπʼ 
αὐτὸν 
κατενεχθεὶς 
ἔζησεν, 
ὁ 
δὲ 
δεξάμενος 
ὑπὸ 
τοῦ 
βάρους 
τῷ 
λιθοστρώτῳ 
προσαραχθεὶς 
παραχρῆμα 
θνήσκει. 
τοῦτο 
τὸ 
πάθος 
πρὸς 
καιρὸν 
μὲν 
Ῥωμαίοις 
ἐνεποίησεν 
ἀθυμίαν, 
πρὸς 
δὲ 
τὸ 
μέλλον 
ὅμως 
ἀπαρακλήτους 
κατεσκεύασεν 
φυλακτικωτέρους 
τε 
πρὸς 
τὰς 
Ἰουδαίων 
ἀπάτας 
ὠφέλησεν, 
ἐν 
αἷς 
τὰ 
πολλὰ 
διʼ 
ἄγνοιαν 
τῶν 
τόπων 
καὶ 
τὸ 
ἦθος 
τῶν 
ἀνδρῶν 
ἐβλάπτοντο. 
κατεκάη 
δʼ 
ἡ 
στοὰ 
μέχρι 
τοῦ 
Ἰωάννου 
πύργου, 
ὃν 
ἐκεῖνος 
ἐν 
τῷ 
πρὸς 
Σίμωνα 
πολέμῳ 
κατεσκεύασεν 
ὑπὲρ 
τὰς 
ἐξαγούσας 
ὑπὲρ 
τὸν 
ξυστὸν 
πύλας· 
τὸ 
δὲ 
λοιπὸν 
ἐπὶ 
διεφθαρμένοις 
 ἤδη 
Ἰουδαῖοι 
τοῖς 
ἀναβᾶσιν 
ἀπέκοψαν. 
τῇ 
δʼ 
ὑστεραίᾳ 
καὶ 
Ῥωμαῖοι 
τὴν 
βόρειον 
στοὰν 
ἐνέπρησαν 
μέχρι 
τῆς 
ἀνατολικῆς 
ὅλην, 
ὧν 
ἡ 
συνάπτουσα 
γωνία 
τῆς 
Κεδρῶνος 
καλουμένης 
φάραγγος 
ὑπερδεδόμητο, 
παρʼ 
ὃ 
καὶ 
φοβερὸν 
ἦν 
τὸ 
βάθος. 
καὶ 
τὰ 
μὲν 
περὶ 
τὸ 
ἱερὸν 
ἐν 
τούτοις 
ἦν. 
Τῶν 
δὲ 
ὑπὸ 
τοῦ 
λιμοῦ 
φθειρομένων 
κατὰ 
τὴν 
πόλιν 
ἄπειρον 
μὲν 
ἔπιπτε 
τὸ 
πλῆθος, 
ἀδιήγητα 
δὲ 
συνέβαινε 
τὰ 
πάθη. 
καθʼ 
ἑκάστην 
γὰρ 
οἰκίαν, 
εἴ 
που 
τροφῆς 
παραφανείη 
σκιά, 
πόλεμος 
ἦν, 
καὶ 
διὰ 
χειρῶν 
ἐχώρουν 
οἱ 
φίλτατοι 
πρὸς 
ἀλλήλους 
ἐξαρπάζοντες 
τὰ 
ταλαίπωρα 
τῆς 
ψυχῆς 
ἐφόδια. 
πίστις 
δʼ 
ἀπορίας 
οὐδὲ 
τοῖς 
θνήσκουσιν 
ἦν, 
ἀλλὰ 
καὶ 
τοὺς 
ἐκπνέοντας 
οἱ 
λῃσταὶ 
διηρεύνων, 
μή 
τις 
ὑπὸ 
κόλπον 
ἔχων 
τροφὴν 
σκήπτοιτο 
τὸν 
θάνατον 
αὑτῷ. 
οἱ 
δʼ 
ὑπʼ 
ἐνδείας 
κεχηνότες 
ὥσπερ 
λυσσῶντες 
κύνες 
ἐσφάλλοντο, 
καὶ 
παρεφέροντο 
ταῖς 
τε 
θύραις 
ἐνσειόμενοι 
μεθυόντων 
τρόπον 
καὶ 
ὑπʼ 
ἀμηχανίας 
εἰς 
τοὺς 
αὐτοὺς 
οἴκους 
εἰσπηδῶντες 
δὶς 
ἢ 
τρὶς 
ὥρᾳ 
μιᾷ. 
πάντα 
δὲ 
ὑπʼ 
ὀδόντας 
ἦγεν 
ἡ 
ἀνάγκη, 
καὶ 
τὰ 
μηδὲ 
τοῖς 
ῥυπαρωτάτοις 
τῶν 
ἀλόγων 
ζῴων 
πρόσφορα 
συλλέγοντες 
ἐσθίειν 
ὑπέφερον· 
ζωστήρων 
γοῦν 
καὶ 
ὑποδημάτων 
τὸ 
τελευταῖον 
οὐκ 
ἀπέσχοντο 
καὶ 
τὰ 
δέρματα 
τῶν 
θυρεῶν 
ἀποδέροντες 
ἐμασῶντο. 
τροφὴ 
δʼ 
ἦν 
καὶ 
χόρτου 
τισὶ 
παλαιοῦ 
σπάραγμα· 
τὰς 
γὰρ 
ἶνας 
ἔνιοι 
συλλέγοντες 
ἐλάχιστον 
σταθμὸν 
ἐπώλουν 
Ἀττικῶν 
τεσσάρων. 
καὶ 
τί 
 δεῖ 
τὴν 
ἐπʼ 
ἀψύχοις 
ἀναίδειαν 
τοῦ 
λιμοῦ 
λέγειν; 
εἶμι 
γὰρ 
αὐτοῦ 
δηλώσων 
ἔργον 
οἷον 
μήτε 
παρʼ 
Ἕλλησιν 
μήτε 
παρὰ 
βαρβάροις 
ἱστόρηται, 
φρικτὸν 
μὲν 
εἰπεῖν, 
ἄπιστον 
δὲ 
ἀκοῦσαι. 
καὶ 
ἔγωγε 
μὴ 
δόξαιμι 
τερατεύεσθαι 
τοῖς 
αὖθις 
ἀνθρώποις, 
κἂν 
παρέλειπον 
τὴν 
συμφορὰν 
ἡδέως, 
εἰ 
μὴ 
τῶν 
κατʼ 
ἐμαυτὸν 
εἶχον 
ἀπείρους 
μάρτυρας. 
ἄλλως 
τε 
καὶ 
ψυχρὰν 
ἂν 
καταθείμην 
τῇ 
πατρίδι 
χάριν 
καθυφέμενος 
τὸν 
λόγον 
ὧν 
πέπονθεν 
τὰ 
ἔργα. 
Γυνή 
τις 
τῶν 
ὑπὲρ 
τὸν 
Ἰορδάνην 
κατοικούντων, 
Μαρία 
τοὔνομα, 

πατρὸς 
Ἐλεαζάρου, 
κώμης 
Βηθεζουβᾶ, 
σημαίνει 
δὲ 
τοῦτο 
οἶκος 
ὑσσώπου, 
διὰ 
γένος 
καὶ 
πλοῦτον 
ἐπίσημος, 
μετὰ 
τοῦ 
λοιποῦ 
πλήθους 
εἰς 
τὰ 
Ἱεροσόλυμα 
καταφυγοῦσα 
συνεπολιορκεῖτο. 
ταύτης 
τὴν 
μὲν 
ἄλλην 
κτῆσιν 
οἱ 
τύραννοι 
διήρπασαν, 
ὅσην 
ἐκ 
τῆς 
Περαίας 
ἀνασκευασαμένη 
μετήνεγκεν 
εἰς 
τὴν 
πόλιν, 
τὰ 
δὲ 
λείψανα 
τῶν 
κειμηλίων 
καὶ 
εἴ 
τι 
τροφῆς 
ἐπινοηθείη 
καθʼ 
ἡμέραν 
εἰσπηδῶντες 
ἥρπαζον 
οἱ 
δορυφόροι. 
δεινὴ 
δὲ 
τὸ 
γύναιον 
ἀγανάκτησις 
εἰσῄει, 
καὶ 
πολλάκις 
λοιδοροῦσα 
καὶ 
καταρωμένη 
τοὺς 
ἅρπαγας 
ἐφʼ 
αὑτὴν 
ἠρέθιζεν. 
ὡς 
δʼ 
οὔτε 
παροξυνόμενός 
τις 
οὔτʼ 
ἐλεῶν 
αὐτὴν 
ἀνῄρει, 
καὶ 
τὸ 
μὲν 
εὑρεῖν 
τι 
σιτίον 
ἄλλοις 
ἐκοπία, 
πανταχόθεν 
δὲ 
ἄπορον 
ἦν 
ἤδη 
καὶ 
τὸ 
εὑρεῖν, 
ὁ 
λιμὸς 
δὲ 
διὰ 
σπλάγχνων 
καὶ 
μυελῶν 
ἐχώρει 
καὶ 
τοῦ 
λιμοῦ 
μᾶλλον 
ἐξέκαιον 
οἱ 
θυμοί, 
σύμβουλον 
λαβοῦσα 
τὴν 
ὀργὴν 
μετὰ 
τῆς 
ἀνάγκης 
ἐπὶ 
τὴν 
φύσιν 
ἐχώρει, 
καὶ 
τὸ 
τέκνον, 
ἦν 
δὲ 
αὐτῇ 
 παῖς 
ὑπομάστιος, 
ἁρπασαμένη 
“βρέφος, 
εἶπεν, 
ἄθλιον, 
ἐν 
πολέμῳ 
καὶ 
λιμῷ 
καὶ 
στάσει 
τίνι 
σε 
τηρήσω; 
τὰ 
μὲν 
παρὰ 
Ῥωμαίοις 
δουλεία, 
κἂν 
ζήσωμεν 
ἐπʼ 
αὐτούς, 
φθάνει 
δὲ 
καὶ 
δουλείαν 
ὁ 
λιμός, 
οἱ 
στασιασταὶ 
δὲ 
ἀμφοτέρων 
χαλεπώτεροι. 
ἴθι, 
γενοῦ 
μοι 
τροφὴ 
καὶ 
τοῖς 
στασιασταῖς 
ἐρινὺς 
καὶ 
τῷ 
βίῳ 
μῦθος 
ὁ 
μόνος 
ἐλλείπων 
ταῖς 
Ἰουδαίων 
συμφοραῖς.” 
καὶ 
ταῦθʼ 
ἅμα 
λέγουσα 
κτείνει 
τὸν 
υἱόν, 
ἔπειτʼ 
ὀπτήσασα 
τὸ 
μὲν 
ἥμισυ 
κατεσθίει, 
τὸ 
δὲ 
λοιπὸν 
κατακαλύψασα 
ἐφύλαττεν. 
εὐθέως 
δʼ 
οἱ 
στασιασταὶ 
παρῆσαν, 
καὶ 
τῆς 
ἀθεμίτου 
κνίσης 
σπάσαντες 
ἠπείλουν, 
εἰ 
μὴ 
δείξειεν 
τὸ 
παρασκευασθέν, 
ἀποσφάξειν 
αὐτὴν 
εὐθέως. 
ἡ 
δὲ 
καὶ 
μοῖραν 
αὐτοῖς 
εἰποῦσα 
καλὴν 
τετηρηκέναι 
τὰ 
λείψανα 
τοῦ 
τέκνου 
διεκάλυψεν. 
τοὺς 
δʼ 
εὐθέως 
φρίκη 
καὶ 
παρέκστασις 
ᾕρει 
καὶ 
παρὰ 
τὴν 
ὄψιν 
ἐπεπήγεσαν. 
ἡ 
δʼ 
“ἐμόν, 
ἔφη, 
τοῦτο 
τέκνον 
γνήσιον 
καὶ 
τὸ 
ἔργον 
ἐμόν. 
φάγετε, 
καὶ 
γὰρ 
ἐγὼ 
βέβρωκα. 
μὴ 
γένησθε 
μήτε 
μαλακώτεροι 
γυναικὸς 
μήτε 
συμπαθέστεροι 
μητρός. 
εἰ 
δʼ 
ὑμεῖς 
εὐσεβεῖς 
καὶ 
τὴν 
ἐμὴν 
ἀποστρέφεσθε 
θυσίαν, 
ἐγὼ 
μὲν 
ὑμῖν 
βέβρωκα, 
καὶ 
τὸ 
λοιπὸν 
δὲ 
ἐμοὶ 
μεινάτω.” 
μετὰ 
ταῦθʼ 
οἱ 
μὲν 
τρέμοντες 
ἐξῄεσαν, 
πρὸς 
ἓν 
τοῦτο 
δειλοὶ 
καὶ 
μόλις 
ταύτης 
τῆς 
τροφῆς 
τῇ 
μητρὶ 
παραχωρήσαντες, 
ἀνεπλήσθη 
δʼ 
εὐθέως 
ὅλη 
τοῦ 
μύσους 
ἡ 
πόλις, 
καὶ 
πρὸ 
ὀμμάτων 
ἕκαστος 
τὸ 
πάθος 
λαμβάνων 
ὥσπερ 
αὐτῷ 
τολμηθὲν 
ἔφριττε. 
σπουδὴ 
 δὲ 
τῶν 
λιμωττόντων 
ἐπὶ 
τὸν 
θάνατον 
ἦν, 
καὶ 
μακαρισμὸς 
τῶν 
φθασάντων 
πρὶν 
ἀκοῦσαι 
καὶ 
θεάσασθαι 
κακὰ 
τηλικαῦτα. 
Ταχέως 
δὲ 
καὶ 
Ῥωμαίοις 
διηγγέλθη 
τὸ 
πάθος. 
τῶν 
δʼ 
οἱ 
μὲν 
ἠπίστουν, 
οἱ 
δὲ 
ᾤκτειρον, 
τοὺς 
δὲ 
πολλοὺς 
εἰς 
μῖσος 
τοῦ 
ἔθνους 
σφοδρότερον 
συνέβη 
προελθεῖν. 
Καῖσαρ 
δὲ 
ἀπελογεῖτο 
καὶ 
περὶ 
τούτου 
τῷ 
θεῷ, 
φάσκων 
παρὰ 
μὲν 
αὐτοῦ 
Ἰουδαίοις 
εἰρήνην 
καὶ 
αὐτονομίαν 
προτείνεσθαι 
καὶ 
πάντων 
ἀμνηστίαν 
τῶν 
τετολμημένων, 
τοὺς 
δὲ 
ἀντὶ 
μὲν 
ὁμονοίας 
στάσιν, 
ἀντὶ 
δὲ 
εἰρήνης 
πόλεμον, 
πρὸ 
κόρου 
δὲ 
καὶ 
εὐθηνίας 
λιμὸν 
αἱρουμένους, 
ἰδίαις 
δὲ 
χερσὶν 
ἀρξαμένους 
καίειν 
τὸ 
συντηρούμενον 
ὑφʼ 
ἡμῶν 
ἱερὸν 
αὐτοῖς, 
εἶναι 
καὶ 
τοιαύτης 
τροφῆς 
ἀξίους. 
καλύψειν 
μέντοι 
τὸ 
τῆς 
τεκνοφαγίας 
μύσος 
αὐτῷ 
τῷ 
τῆς 
πατρίδος 
πτώματι 
καὶ 
οὐ 
καταλείψειν 
ἐπὶ 
τῆς 
οἰκουμένης 
ἡλίῳ 
καθορᾶν 
πόλιν, 
ἐν 
ᾗ 
μητέρες 
οὕτω 
τρέφονται. 
προσήκειν 
μέντοι 
πρὸ 
μητέρων 
πατράσιν 
τὴν 
τοιαύτην 
τροφήν, 
οἳ 
καὶ 
μετὰ 
τηλικαῦτα 
πάθη 
μένουσιν 
ἐν 
τοῖς 
ὅπλοις. 
ταῦθʼ 
ἅμα 
διεξιὼν 
ἐνενόει 
καὶ 
τὴν 
ἀπόγνωσιν 
τῶν 
ἀνδρῶν· 
οὐ 
γὰρ 
ἂν 
ἔτι 
σωφρονῆσαι 
τοὺς 
πάντα 
προπεπονθότας 
ἐφʼ 
οἷς 
εἰκὸς 
ἦν 
μεταβαλέσθαι 
μὴ 
παθοῦσιν. 
Ἤδη 
δὲ 
τῶν 
δύο 
ταγμάτων 
συντετελεκότων 
τὰ 
χώματα 
Λώου 
μηνὸς 
ὀγδόῃ 
προσάγειν 
ἐκέλευσε 
τοὺς 
κριοὺς 
κατὰ 
τὴν 
ἑσπέριον 
ἐξέδραν 
τοῦ 
ἔξωθεν 
ἱεροῦ. 
πρὸ 
δὲ 
τούτων 
ἓξ 
ἡμέρας 
ἀδιαλείπτως 
ἡ 
στερροτάτη 
πασῶν 
ἑλέπολις 
τύπτουσα 
τὸν 
τοῖχον 
οὐδὲν 
ἤνυσεν, 
ἀλλὰ 
καὶ 
ταύτης 
καὶ 
τῶν 
ἄλλων 
τὸ 
μέγεθος 
καὶ 
ἡ 
ἁρμονία 
 τῶν 
λίθων 
ἦν 
ἀμείνων. 
τῆς 
δὲ 
βορείου 
πύλης 
ὑπώρυττον 
ἕτεροι 
τοὺς 
θεμελίους 
καὶ 
πολλὰ 
ταλαιπωρήσαντες 
τοὺς 
ἔμπροσθεν 
λίθους 
ἐξεκύλισαν. 
ἀνείχοντο 
δʼ 
ὑπὸ 
τῶν 
ἐνδοτέρω 
καὶ 
διέμεινεν 
ἡ 
πύλη, 
μέχρι 
τὰς 
διʼ 
ὀργάνων 
καὶ 
τῶν 
μοχλῶν 
ἐπιχειρήσεις 
ἀπογνόντες 
κλίμακας 
ταῖς 
στοαῖς 
προσέφερον. 
οἱ 
δὲ 
Ἰουδαῖοι 
κωλῦσαι 
μὲν 
οὐκ 
ἔφθασαν, 
ἀναβᾶσι 
δὲ 
συμπεσόντες 
ἐμάχοντο, 
καὶ 
τοὺς 
μὲν 
ἀνωθοῦντες 
εἰς 
τοὐπίσω 
κατεκρήμνιζον, 
τοὺς 
δʼ 
ὑπαντιάζοντας 
ἀνῄρουν· 
πολλοὺς 
δὲ 
τῶν 
κλιμάκων 
ἀποβαίνοντας 
πρὶν 
φράξασθαι 
τοῖς 
θυρεοῖς 
παίοντες 
ταῖς 
ῥομφαίαις 
ἔφθανον, 
ἐνίας 
δὲ 
γεμούσας 
ὁπλιτῶν 
κλίμακας 
παρακλίνοντες 
ἄνωθεν 
κατέσειον· 
ἦν 
δʼ 
οὐκ 
ὀλίγος 
καὶ 
αὐτῶν 
φόνος. 
οἱ 
δὲ 
ἀνενεγκόντες 
τὰς 
σημαίας 
περὶ 
αὐτῶν 
ἐπολέμουν, 
δεινὴν 
ἡγούμενοι 
καὶ 
πρὸς 
αἰσχύνης 
τούτων 
τὴν 
ἁρπαγήν. 
τέλος 
δὲ 
καὶ 
τῶν 
σημαιῶν 
οἱ 
Ἰουδαῖοι 
κρατοῦσιν 
καὶ 
τοὺς 
ἀναβάντας 
διαφθείρουσιν· 
οἱ 
δὲ 
λοιποὶ 
πρὸς 
τὸ 
τῶν 
ἀπολωλότων 
πάθος 
ὀρρωδοῦντες 
ἀνεχώρουν. 
τῶν 
μὲν 
οὖν 
Ῥωμαίων 
ἄπρακτος 
οὐδεὶς 
ἀπέθανεν, 
τῶν 
δὲ 
στασιαστῶν 
οἳ 
κατὰ 
τὰς 
προτέρας 
μάχας 
ἠγωνίσαντο 
γενναίως 
καὶ 
τότε 
καὶ 
Ἐλεάζαρος 
ἀδελφιδοῦς 
τοῦ 
τυράννου 
Σίμωνος. 
ὁ 
δὲ 
Τίτος 
ὡς 
ἑώρα 
τὴν 
ἐπὶ 
τοῖς 
ἀλλοτρίοις 
ἱεροῖς 
φειδὼ 
πρὸς 
βλάβης 
τοῖς 
στρατιώταις 
γινομένην 
καὶ 
φόνου, 
τὰς 
πύλας 
προσέταξεν 
ὑφάπτειν. 
Ἐν 
δὲ 
τούτῳ 
πρὸς 
αὐτὸν 
αὐτομολοῦσιν 
Ἄνανός 
τε 
ὁ 
ἀφαμμαούς, 
τῶν 
Σίμωνος 
δορυφόρων 
ὁ 
φονικώτατος, 
καὶ 
Ἀρχέλαος 
υἱὸς 
Μαγαδδάτου, 
συγγνώμην 
ἐλπίσαντες 
ἐπειδὴ 
κρατούντων 
Ἰουδαίων 
 ἀπεχώρουν. 
Τίτος 
δὲ 
καὶ 
τοῦτο 
τὸ 
πανούργημα 
προβάλλεται 
τῶν 
ἀνδρῶν, 
καὶ 
τὴν 
ἄλλην 
περὶ 
τοὺς 
ἰδίους 
ὠμότητα 
πεπυσμένος 
ὥρμητο 
κτείνειν 
ἑκατέρους, 
ὑπʼ 
ἀνάγκης 
ἦχθαι 
λέγων 
αὐτούς, 
οὐκ 
ἐκ 
προαιρέσεως 
παρεῖναι, 
καὶ 
σωτηρίας 
οὐκ 
ἀξίους 
εἶναι 
τοὺς 
φλεγομένης 
ἤδη 
διʼ 
αὐτοὺς 
τῆς 
πατρίδος 
ἐξαλλομένους. 
ἐκράτει 
δʼ 
ὅμως 
τοῦ 
θυμοῦ 
ἡ 
πίστις, 
καὶ 
ἀφίησι 
τοὺς 
ἄνδρας, 
οὐ 
μὴν 
ἐν 
ἴσῃ 
μοίρᾳ 
κατέτασσε 
τοῖς 
ἄλλοις. 
ἤδη 
δὲ 
ταῖς 
πύλαις 
οἱ 
στρατιῶται 
προσῆγον 
τὸ 
πῦρ, 
καὶ 
περιτηκόμενος 
ὁ 
ἄργυρος 
διεδίδου 
ταχέως 
εἰς 
τὴν 
ξυλείαν 
τὴν 
φλόγα, 
ἔνθεν 
ἀθρόως 
ἐκφερομένη 
τῶν 
στοῶν 
ἐπελαμβάνετο. 
τοῖς 
δὲ 
Ἰουδαίοις 
ὁρῶσι 
τὸ 
πῦρ 
ἐν 
κύκλῳ 
μετὰ 
τῶν 
σωμάτων 
παρείθησαν 
αἱ 
ψυχαί, 
καὶ 
διὰ 
τὴν 
κατάπληξιν 
ἀμύνειν 
μὲν 
ἢ 
σβεννύειν 
ὥρμησεν 
οὐδείς, 
αὖοι 
δʼ 
ἑστῶτες 
ἀφεώρων. 
οὐ 
μὴν 
πρὸς 
τὸ 
δαπανώμενον 
ἀθυμοῦντες 
εἰς 
γοῦν 
τὸ 
λοιπὸν 
ἐσωφρόνουν, 
ἀλλʼ 
ὡς 
ἤδη 
καὶ 
τοῦ 
ναοῦ 
καιομένου 
τοὺς 
θυμοὺς 
ἐπὶ 
Ῥωμαίους 
ἔθηγον. 
ἐκείνην 
μὲν 
οὖν 
τὴν 
ἡμέραν 
καὶ 
τὴν 
ἐπιοῦσαν 
νύκτα 
τὸ 
πῦρ 
ἐπεκράτει· 
κατὰ 
μέρος 
γάρ, 
οὐχ 
ὁμοῦ 
πάντοθεν 
ἴσχυσαν 
ὑφάψαι 
τὰς 
στοάς. 
Τῇ 
δʼ 
ἐπιούσῃ 
Τίτος 
μέρει 
τῆς 
δυνάμεως 
σβεννύειν 
τε 
καὶ 
τὰ 
παρὰ 
τὰς 
πύλας 
ὁδοποιεῖν 
εἰς 
εὐμαρεστέραν 
τῶν 
ταγμάτων 
ἄνοδον 
κελεύσας 
αὐτὸς 
συνῆγε 
τοὺς 
ἡγεμόνας. 
καὶ 
συνελθόντων 
ἓξ 
τῶν 
κορυφαιοτάτων, 
Τιβερίου 
τε 
Ἀλεξάνδρου 
τοῦ 
πάντων 
τῶν 
 στρατευμάτων 
ἐπάρχοντος, 
καὶ 
Σέξτου 
Κερεαλίου 
τοῦ 
τὸ 
πέμπτον 
ἄγοντος 
τάγμα, 
καὶ 
Λαρκίου 
Λεπίδου 
τὸ 
δέκατον, 
καὶ 
Τίτου 
Φρυγίου 
τὸ 
πεντεκαιδέκατον, 
πρὸς 
οἷς 
Φρόντων 
ἦν 
Ἑτέριος 
στρατοπεδάρχης 
τῶν 
ἀπὸ 
Ἀλεξανδρείας 
δύο 
ταγμάτων, 
καὶ 
Μᾶρκος 
Ἀντώνιος 
Ἰουλιανὸς 
ὁ 
τῆς 
Ἰουδαίας 
ἐπίτροπος, 
καὶ 
μετὰ 
τούτους 
ἐπιτρόπων 
καὶ 
χιλιάρχων 
ἀθροισθέντων, 
βουλὴν 
περὶ 
τοῦ 
ναοῦ 
προυτίθει. 
τοῖς 
μὲν 
οὖν 
ἐδόκει 
χρῆσθαι 
τῷ 
τοῦ 
πολέμου 
νόμῳ· 
μὴ 
γὰρ 
ἄν 
ποτε 
Ἰουδαίους 
παύσασθαι 
νεωτερίζοντας 
τοῦ 
ναοῦ 
μένοντος, 
ἐφʼ 
ὃν 
οἱ 
πανταχόθεν 
συλλέγονται. 
τινὲς 
δὲ 
παρῄνουν, 
εἰ 
μὲν 
καταλίποιεν 
αὐτὸν 
Ἰουδαῖοι 
καὶ 
μηδεὶς 
ἐπʼ 
αὐτοῦ 
τὰ 
ὅπλα 
θείη, 
σώζειν, 
εἰ 
δὲ 
πολεμοῖεν 
ἐπιβάντες, 
καταφλέγειν· 
φρούριον 
γάρ, 
οὐκέτι 
ναὸν 
εἶναι, 
καὶ 
τὸ 
λοιπὸν 
ἔσεσθαι 
τῶν 
ἀναγκασάντων 
τὴν 
ἀσέβειαν, 
οὐκ 
αὐτῶν. 
ὁ 
δὲ 
Τίτος 
οὐδʼ 
ἂν 
ἐπιβάντες 
ἐπʼ 
αὐτοῦ 
πολεμῶσιν 
Ἰουδαῖοι 
φήσας 
ἀντὶ 
τῶν 
ἀνδρῶν 
ἀμυνεῖσθαι 
τὰ 
ἄψυχα 
οὐδὲ 
καταφλέξειν 
ποτὲ 
τηλικοῦτον 
ἔργον· 
Ῥωμαίων 
γὰρ 
ἔσεσθαι 
τὴν 
βλάβην, 
ὥσπερ 
καὶ 
κόσμον 
τῆς 
ἡγεμονίας 
αὐτοῦ 
μένοντος· 
θαρροῦντες 
δὲ 
ἤδη 
προσετίθεντο 
τῇ 
γνώμῃ 
Φρόντων 
τε 
καὶ 
Ἀλέξανδρος 
καὶ 
Κερεάλιος. 
τότε 
μὲν 
οὖν 
διαλύει 
τὸ 
συνέδριον 
καὶ 
τὰς 
ἄλλας 
δυνάμεις 
διαναπαῦσαι 
κελεύσας 
τοῖς 
ἡγεμόσιν, 
ὅπως 
ἐρρωμενεστέροις 
ἐν 
τῇ 
παρατάξει 
 χρήσαιτο, 
τοῖς 
ἀπὸ 
τῶν 
σπειρῶν 
ἐπιλέκτοις 
ὁδοποιεῖν 
διὰ 
τῶν 
ἐρειπίων 
προσέταξε 
καὶ 
τὸ 
πῦρ 
σβεννύειν. 
Κατʼ 
ἐκείνην 
μὲν 
δὴ 
τὴν 
ἡμέραν 
τῶν 
Ἰουδαίων 
κάματός 
τε 
καὶ 
κατάπληξις 
ἐκράτησε 
τὰς 
ὁρμάς· 
τῇ 
δʼ 
ἐπιούσῃ 
συλλεξάμενοί 
τε 
τὴν 
ἰσχὺν 
καὶ 
ἀναθαρσήσαντες 
ἐπεκθέουσι 
διὰ 
τῆς 
ἀνατολικῆς 
πύλης 
τοῖς 
φύλαξι 
τοῦ 
ἔξωθεν 
ἱεροῦ 
περὶ 
δευτέραν 
ὥραν. 
οἱ 
δὲ 
καρτερῶς 
μὲν 
ἐδέξαντο 
αὐτῶν 
τὴν 
ἐμβολὴν 
καὶ 
φραξάμενοι 
τοῖς 
θυρεοῖς 
κατὰ 
μέτωπον 
ὥσπερ 
τεῖχος 
ἐπύκνωσαν 
τὴν 
φάλαγγα, 
δῆλοι 
δʼ 
ἦσαν 
οὐκ 
ἐπὶ 
πολὺ 
συμμενοῦντες 
πλήθει 
τε 
τῶν 
ἐκτρεχόντων 
καὶ 
θυμοῖς 
ἡττώμενοι. 
φθάσας 
δὲ 
τῆς 
παρατάξεως 
τὴν 
ῥοπὴν 
Καῖσαρ, 
καθεώρα 
γὰρ 
ἀπὸ 
τῆς 
Ἀντωνίας, 
ἐπήμυνε 
μετὰ 
τῶν 
ἐπιλέκτων 
ἱππέων. 
Ἰουδαῖοι 
δὲ 
τὴν 
ἔφοδον 
οὐχ 
ὑπέμειναν, 
ἀλλὰ 
τῶν 
πρώτων 
πεσόντων 
ἐτράπησαν 
οἱ 
πολλοί· 
καὶ 
ὑποχωροῦσι 
μὲν 
τοῖς 
Ῥωμαίοις 
ἐπιστρεφόμενοι 
προσέκειντο, 
μεταβαλλομένων 
δὲ 
ἀνέφευγον 
πάλιν, 
ἕως 
περὶ 
πέμπτην 
τῆς 
ἡμέρας 
ὥραν 
οἱ 
μὲν 
βιασθέντες 
εἰς 
τὸ 
ἔνδον 
συνεκλείσθησαν 
ἱερόν. 
Τίτος 
δὲ 
ἀνεχώρησεν 
εἰς 
τὴν 
Ἀντωνίαν 
διεγνωκὼς 
τῆς 
ἐπιούσης 
ἡμέρας 
ὑπὸ 
τὴν 
ἕω 
μετὰ 
πάσης 
ἐμβαλεῖν 
τῆς 
δυνάμεως 
καὶ 
τὸν 
ναὸν 
περικατασχεῖν. 
τοῦ 
δʼ 
ἄρα 
κατεψήφιστο 
μὲν 
τὸ 
πῦρ 
ὁ 
θεὸς 
πάλαι, 
παρῆν 
δʼ 
ἡ 
εἱμαρμένη 
χρόνων 
περιόδοις 
ἡμέρα 
δεκάτη 
Λώου 
μηνός, 
καθʼ 
ἣν 
καὶ 
πρότερον 
ὑπὸ 
τοῦ 
τῶν 
Βαβυλωνίων 
βασιλέως 
ἐνεπρήσθη. 
λαμβάνουσι 
δʼ 
αἱ 
φλόγες 
ἐκ 
τῶν 
οἰκείων 
τὴν 
ἀρχὴν 
καὶ 
τὴν 
αἰτίαν· 
ὑποχωρήσαντος 
γὰρ 
τοῦ 
Τίτου 
πρὸς 
ὀλίγον 
λωφήσαντες 
οἱ 
στασιασταὶ 
πάλιν 
τοῖς 
Ῥωμαίοις 
ἐπιτίθενται, 
καὶ 
 τῶν 
τοῦ 
ναοῦ 
φρουρῶν 
γίνεται 
συμβολὴ 
πρὸς 
τοὺς 
σβεννύντας 
τὸ 
πῦρ 
τοῦ 
ἔνδοθεν 
ἱεροῦ, 
οἳ 
τρεψάμενοι 
τοὺς 
Ἰουδαίους 
μέχρι 
τοῦ 
ναοῦ 
παρηκολούθουν. 
ἔνθα 
δὴ 
τῶν 
στρατιωτῶν 
τις 
οὔτε 
παράγγελμα 
περιμείνας 
οὔτʼ 
ἐπὶ 
τηλικούτῳ 
δείσας 
ἐγχειρήματι, 
δαιμονίῳ 
ὁρμῇ 
τινι 
χρώμενος 
ἁρπάζει 
μὲν 
ἐκ 
τῆς 
φλεγομένης † 
φλογός, 
ἀνακουφισθεὶς 
δὲ 
ὑπὸ 
συστρατιώτου 
τὸ 
πῦρ 
ἐνίησι 
θυρίδι 
χρυσῇ, 
καθʼ 
ἣν 
εἰς 
τοὺς 
περὶ 
τὸν 
ναὸν 
οἴκους 
εἰσιτὸν 
ἦν 
ἐκ 
τοῦ 
βορείου 
κλίματος. 
αἰρομένης 
δὲ 
τῆς 
φλογὸς 
Ἰουδαίων 
μὲν 
ἐγείρεται 
κραυγὴ 
τοῦ 
πάθους 
ἀξία, 
καὶ 
πρὸς 
τὴν 
ἄμυναν 
συνέθεον, 
οὔτε 
τοῦ 
ζῆν 
ἔτι 
φειδὼ 
λαμβάνοντες 
οὔτε 
ταμιευόμενοι 
τὴν 
ἰσχύν, 
διʼ 
ὃ 
φυλακτικοὶ 
πρότερον 
ἦσαν 
οἰχομένου. 
Δραμὼν 
δέ 
τις 
ἀγγέλλει 
Τίτῳ· 
κἀκεῖνος, 
ἔτυχεν 
δὲ 
κατὰ 
σκηνὴν 
ἀναπαυόμενος 
ἐκ 
τῆς 
μάχης, 
ὡς 
εἶχεν 
ἀναπηδήσας 
ἔθει 
πρὸς 
τὸν 
ναὸν 
εἴρξων 
τὸ 
πῦρ. 
κατόπιν 
δὲ 
οἵ 
τε 
ἡγεμόνες 
εἵποντο 
πάντες, 
καὶ 
πτοηθέντα 
τούτοις 
ἠκολούθει 
τὰ 
τάγματα· 
βοὴ 
δὲ 
ἦν 
καὶ 
θόρυβος 
ἅτε 
τηλικαύτης 
δυνάμεως 
ἀτάκτως 
κεκινημένης. 
ὁ 
μὲν 
οὖν 
Καῖσαρ 
τῇ 
τε 
φωνῇ 
καὶ 
τῇ 
δεξιᾷ 
διεσήμαινε 
τοῖς 
μαχομένοις 
τὸ 
πῦρ 
σβεννύειν, 
οὔτε 
δὲ 
βοῶντος 
ἤκουον 
μείζονι 
κραυγῇ 
τὰς 
ἀκοὰς 
προκατειλημμένοι 
καὶ 
τοῖς 
νεύμασι 
τῆς 
χειρὸς 
οὐ 
προσεῖχον, 
οἱ 
μὲν 
τῷ 
πολεμεῖν, 
οἱ 
δὲ 
ὀργῇ 
περισπώμενοι. 
τῶν 
δὲ 
ταγμάτων 
εἰσθεόντων 
οὔτε 
παραίνεσις 
οὔτʼ 
ἀπειλὴ 
κατεῖχεν 
τὰς 
ὁρμάς, 
ἀλλʼ 
ὁ 
θυμὸς 
ἁπάντων 
ἐστρατήγει· 
καὶ 
περὶ 
τὰς 
εἰσόδους 
συνωθούμενοι 
πολλοὶ 
μὲν 
ὑπʼ 
ἀλλήλων 
κατεπατοῦντο, 
πολλοὶ 
δὲ 
θερμοῖς 
ἔτι 
καὶ 
τυφομένοις 
τοῖς 
ἐρειπίοις 
τῶν 
στοῶν 
ἐμπίπτοντες 
ἡττωμένων 
συμφοραῖς 
ἐχρῶντο. 
πλησίον 
δὲ 
τοῦ 
ναοῦ 
γινόμενοι 
τῶν 
μὲν 
τοῦ 
Καίσαρος 
παραγγελμάτων 
προσεποιοῦντο 
μηδὲ 
κατακούειν, 
τοῖς 
πρὸ 
αὐτῶν 
δὲ 
τὸ 
πῦρ 
ἐνιέναι 
παρεκελεύοντο. 
τῶν 
δὲ 
στασιαστῶν 
ἀμηχανία 
μὲν 
ἦν 
ἤδη 
τοῦ 
βοηθεῖν, 
φόνος 
δὲ 
πανταχοῦ 
καὶ 
τροπή. 
τὸ 
δὲ 
πλέον 
ἀπὸ 
τοῦ 
δήμου 
λαὸς 
ἀσθενὴς 
καὶ 
ἄνοπλος 
ὅπου 
καταληφθείη 
τις 
ἀπεσφάττετο, 
καὶ 
περὶ 
μὲν 
τὸν 
βωμὸν 
πλῆθος 
ἐσωρεύετο 
νεκρῶν, 
κατὰ 
δὲ 
τῶν 
τοῦ 
ναοῦ 
βάθρων 
αἷμά 
τʼ 
ἔρρει 
πολὺ 
καὶ 
τὰ 
τῶν 
ἄνω 
φονευομένων 
σώματα 
κατωλίσθανε. 
Καῖσαρ 
δʼ 
ὡς 
οὔτε 
τὰς 
ὁρμὰς 
ἐνθουσιώντων 
τῶν 
στρατιωτῶν 
κατασχεῖν 
οἷός 
τε 
ἦν 
καὶ 
τὸ 
πῦρ 
ἐπεκράτει, 
παρελθὼν 
μετὰ 
τῶν 
ἡγεμόνων 
ἔνδον 
ἐθεάσατο 
τοῦ 
ναοῦ 
τὸ 
ἅγιον 
καὶ 
τὰ 
ἐν 
αὐτῷ, 
πολὺ 
μὲν 
τῆς 
παρὰ 
τοῖς 
ἀλλοφύλοις 
φήμης 
ἀμείνω, 
τοῦ 
δὲ 
κόμπου 
καὶ 
τῆς 
παρὰ 
τοῖς 
οἰκείοις 
δόξης 
οὐκ 
ἐλάττω. 
τῆς 
φλογὸς 
δὲ 
οὐδέπω 
διικνουμένης 
οὐδαμόθεν 
εἴσω, 
τοὺς 
δὲ 
περὶ 
τὸν 
ναὸν 
οἴκους 
νεμομένης, 
νομίσας, 
ὅπερ 
ἦν, 
ἔτι 
σώζεσθαι 
τὸ 
ἔργον 
δύνασθαι 
προπηδᾷ, 
καὶ 
αὐτός 
τε 
παρακαλεῖν 
τοὺς 
στρατιώτας 
ἐπειρᾶτο 
τὸ 
πῦρ 
σβεννύειν 
καὶ 
Λιβεράλιον 
ἑκατοντάρχην 
τῶν 
περὶ 
αὐτὸν 
λογχοφόρων 
ξύλοις 
παίοντα 
τοὺς 
ἀπειθοῦντας 
ἐκέλευσεν 
εἴργειν. 
τῶν 
δὲ 
καὶ 
τὴν 
πρὸς 
τὸν 
Καίσαρα 
αἰδῶ 
καὶ 
τὸν 
ἀπὸ 
τοῦ 
κωλύοντος 
φόβον 
ἐνίκων 
οἱ 
θυμοὶ 
καὶ 
τὸ 
πρὸς 
Ἰουδαίους 
μῖσος, 
καὶ 
πολεμική 
τις 
ὁρμὴ 
λαβροτέρα· 
τοὺς 
δὲ 
πολλοὺς 
ἐνῆγεν 
ἁρπαγῆς 
ἐλπίς, 
δόξαν 
τε 
ἔχοντας 
ὡς 
τὰ 
ἔνδον 
ἅπαντα 
χρημάτων 
μεστὰ 
εἴη, 
καὶ 
τὰ 
πέριξ 
ὁρῶντας 
χρυσοῦ 
πεποιημένα. 
φθάνει 
δέ 
τις 
καὶ 
τῶν 
εἴσω 
παρεληλυθότων 
ἐκπηδήσαντος 
τοῦ 
Καίσαρος 
πρὸς 
ἐποχὴν 
τῶν 
στρατιωτῶν 
 πῦρ 
εἰς 
τοὺς 
στροφέας 
ἐμβαλὼν 
τῆς 
πύλης † 
ἐν 
σκότῳ· 
τότε 
γὰρ 
ἐξαπίνης 
ἔνδοθεν 
ἐκφανείσης 
φλογὸς 
οἵ 
τε 
ἡγεμόνες 
μετὰ 
τοῦ 
Καίσαρος 
ἀνεχώρουν, 
καὶ 
τοὺς 
ἔξωθεν 
οὐδεὶς 
ὑφάπτειν 
ἐκώλυεν. 
ὁ 
μὲν 
οὖν 
ναὸς 
οὕτως 
ἄκοντος 
Καίσαρος 
ἐμπίπραται. 
Πολλὰ 
δʼ 
ἄν 
τις 
ἐπολοφυράμενος 
ἔργῳ 
πάντων 
ὧν 
ὄψει 
καὶ 
ἀκοῇ 
παρειλήφαμεν 
θαυμασιωτάτῳ 
κατασκευῆς 
τε 
ἕνεκα 
καὶ 
μεγέθους 
ἔτι 
τε 
τῆς 
καθʼ 
ἕκαστον 
πολυτελείας 
καὶ 
τῆς 
περὶ 
τὰ 
ἅγια 
δόξης, 
μεγίστην 
λάβοι 
παραμυθίαν 
τὴν 
εἱμαρμένην 
ἄφυκτον 
οὖσαν 
ὥσπερ 
ἐμψύχοις 
οὕτω 
καὶ 
ἔργοις 
καὶ 
τόποις. 
θαυμάσαι 
δʼ 
ἄν 
τις 
ἐν 
αὐτῇ 
τῆς 
περιόδου 
τὴν 
ἀκρίβειαν· 
καὶ 
μῆνα 
γοῦν, 
ὡς 
ἔφην, 
καὶ 
ἡμέραν 
ἐτήρησεν 
τὴν 
αὐτήν, 
ἐν 
ᾗ 
πρότερον 
ὑπὸ 
Βαβυλωνίων 
ὁ 
ναὸς 
ἐνεπρήσθη. 
καὶ 
ἀπὸ 
μὲν 
τῆς 
πρώτης 
αὐτοῦ 
κτίσεως, 
ἣν 
κατεβάλετο 
Σολομὼν 
ὁ 
βασιλεύς; 
μέχρι 
τῆς 
νῦν 
ἀναιρέσεως, 
ἣ 
γέγονεν 
ἔτει 
δευτέρῳ 
τῆς 
Οὐεσπασιανοῦ 
ἡγεμονίας, 
ἔτη 
συνάγεται 
χίλια 
ἑκατὸν 
τριάκοντα, 
πρὸς 
δὲ 
μῆνες 
ἑπτὰ 
καὶ 
πεντεκαίδεκα 
ἡμέραι· 
ἀπὸ 
δὲ 
τῆς 
ὕστερον, 
ἣν 
ἔτει 
δευτέρῳ 
Κύρου 
βασιλεύοντος 
ἐποιήσατο 
Ἀγγαῖος, 
ἔτη 
μέχρι 
τῆς 
ὑπὸ 
Οὐεσπασιανοῦ 
ἁλώσεως 
τριακονταεννέα 
πρὸς 
ἑξακοσίοις 
καὶ 
ἡμέραι 
τεσσαρακονταπέντε. 
Καιομένου 
δὲ 
τοῦ 
ναοῦ 
τῶν 
μὲν 
προσπιπτόντων 
ἦν 
ἁρπαγή, 
φόνος 
δὲ 
τῶν 
καταλαμβανομένων 
μυρίος 
καὶ 
οὔτε 
ἡλικίας 
ἦν 
ἔλεος 
οὔτʼ 
ἐντροπὴ 
σεμνότητος, 
ἀλλὰ 
καὶ 
παιδία 
καὶ 
γέροντες 
καὶ 
βέβηλοι 
καὶ 
ἱερεῖς 
ὁμοίως 
ἀνῃροῦντο, 
καὶ 
πᾶν 
γένος 
ἐπεξῄει 
περισχὼν 
ὁ 
πόλεμος, 
ὁμοῦ 
τούς 
τε 
ἱκετεύοντας 
καὶ 
τοὺς 
ἀμυνομένους. 
συνήχει 
δὲ 
ἡ 
φλὸξ 
ἐπὶ 
πλεῖστον 
ἐκφερομένη 
τοῖς 
τῶν 
πιπτόντων 
στεναγμοῖς, 
καὶ 
διὰ 
μὲν 
τὸ 
ὕψος 
τοῦ 
λόφου 
καὶ 
τὸ 
τοῦ 
φλεγομένου 
μέγεθος 
ἔργου 
πᾶσαν 
ἄν 
τις 
ἔδοξε 
καίεσθαι 
τὴν 
πόλιν, 
τῆς 
δὲ 
βοῆς 
ἐκείνης 
οὐδὲν 
ἐπινοηθῆναι 
δύναιτʼ 
ἂν 
ἢ 
μεῖζον 
ἢ 
φοβερώτερον. 
τῶν 
τε 
γὰρ 
Ῥωμαϊκῶν 
ταγμάτων 
ἀλαλαγμὸς 
ἦν 
συμφερομένων, 
καὶ 
τῶν 
στασιαστῶν 
πυρὶ 
καὶ 
σιδήρῳ 
κεκυκλωμένων 
κραυγή, 
τοῦ 
τε 
ἀποληφθέντος 
ἄνω 
λαοῦ 
τροπή 
τε 
μετʼ 
ἐκπλήξεως 
εἰς 
τοὺς 
πολεμίους 
καὶ 
πρὸς 
τὸ 
πάθος 
οἰμωγαί. 
συνεβόα 
δὲ 
τοῖς 
ἐπὶ 
τοῦ 
λόφου 
τὸ 
κατὰ 
τὴν 
πόλιν 
πλῆθος· 
ἤδη 
δὲ 
πολλοὶ 
τῷ 
λιμῷ 
μαραινόμενοι 
καὶ 
μεμυκότες 
ὡς 
εἶδον 
τὸ 
τοῦ 
ναοῦ 
πῦρ, 
εἰς 
ὀδυρμοὺς 
πάλιν 
καὶ 
κραυγὴν 
εὐτόνησαν· 
συνήχει 
δὲ 
ἥ 
τε 
Περαία 
καὶ 
τὰ 
πέριξ 
ὄρη 
βαρυτέραν 
ποιοῦντα 
τὴν 
βοήν. 
ἦν 
δὲ 
τοῦ 
θορύβου 
τὰ 
πάθη 
φοβερώτερα· 
τὸν 
μέν 
γε 
τοῦ 
ἱεροῦ 
λόφον 
ἐκ 
ῥιζῶν 
ἄν 
τις 
ἔδοξε 
βράττεσθαι 
πάντοθεν 
τοῦ 
πυρὸς 
καταγέμοντα, 
δαψιλέστερον 
δὲ 
τὸ 
αἷμα 
τοῦ 
πυρὸς 
εἶναι 
καὶ 
τῶν 
φονευόντων 
πλείους 
τοὺς 
φονευομένους· 
οὐδαμοῦ 
γὰρ 
ἡ 
γῆ 
διεφαίνετο 
τῶν 
νεκρῶν, 
ἀλλὰ 
σωροῖς 
ἐπιβαίνοντες 
οἱ 
στρατιῶται 
σωμάτων 
ἐπὶ 
τοὺς 
διαφεύγοντας 
ἔθεον. 
τὸ 
μὲν 
οὖν 
λῃστρικὸν 
πλῆθος 
ὠσάμενοι 
τοὺς 
Ῥωμαίους 
μόλις 
εἰς 
τὸ 
ἔξω 
διεκπίπτουσιν 
ἱερὸν 
κἀκεῖθεν 
εἰς 
τὴν 
πόλιν, 
τοῦ 
δημοτικοῦ 
δὲ 
τὸ 
λειφθὲν 
ἐπὶ 
τὴν 
ἔξω 
στοὰν 
κατέφυγε. 
τῶν 
δὲ 
ἱερέων 
τινὲς 
τὸ 
μὲν 
πρῶτον 
ἀπὸ 
τοῦ 
ναοῦ 
τούς 
τε 
ὀβελοὺς 
καὶ 
τὰς 
ἕδρας 
αὐτῶν 
μολίβου 
πεποιημένας 
ἀνασπῶντες 
εἰς 
τοὺς 
Ῥωμαίους 
ἠφίεσαν, 
αὖθις 
δὲ 
ὡς 
οὔτε 
ἤνυόν 
τι 
καὶ 
τὸ 
πῦρ 
ἐπʼ 
αὐτοὺς 
ἀνερρήγνυτο, 
ἐπὶ 
τὸν 
τοῖχον 
ἀναχωρήσαντες 
ὄντα 
ὀκτάπηχυν 
τὸ 
εὖρος 
ἔμενον. 
δύο 
γε 
μὴν 
τῶν 
ἐπισήμων, 
παρὸν 
σωθῆναι 
πρὸς 
Ῥωμαίους 
μεταστᾶσιν 
ἢ 
διακαρτερεῖν 
πρὸς 
τὴν 
μετὰ 
τῶν 
ἄλλων 
τύχην, 
ἑαυτοὺς 
ἔρριψαν 
εἰς 
τὸ 
 πῦρ 
καὶ 
τῷ 
ναῷ 
συγκατεφλέγησαν, 
Μηϊρός 
τε 
υἱὸς 
Βελγᾶ 
καὶ 
Ἰώσηπος 
Δαλαίου. 
Ῥωμαῖοι 
δὲ 
μάταιον 
τὴν 
ἐπὶ 
τοῖς 
πέριξ 
φειδὼ 
κρίναντες 
τοῦ 
ναοῦ 
φλεγομένου 
πάντα 
συνεπίμπρασαν, 
τά 
τε 
λείψανα 
τῶν 
στοῶν 
καὶ 
τὰς 
πύλας 
πλὴν 
δύο, 
τῆς 
μὲν 
ἐκ 
τῶν 
ἀνατολικῶν 
τῆς 
δὲ 
μεσημβρινῆς· 
καὶ 
ταύτας 
ὕστερον 
κατέσκαψαν. 
ἔκαιον 
δὲ 
καὶ 
τὰ 
γαζοφυλάκια, 
ἐν 
οἷς 
ἄπειρον 
μὲν 
χρημάτων 
πλῆθος 
ἄπειροι 
δʼ 
ἐσθῆτες 
καὶ 
ἄλλα 
κειμήλια, 
συνελόντι 
δʼ 
εἰπεῖν, 
πᾶς 
ὁ 
Ἰουδαίων 
σεσώρευτο 
πλοῦτος, 
ἀνεσκευασμένων 
ἐκεῖ 
τοὺς 
οἴκους 
τῶν 
εὐπόρων. 
ἧκον 
δὲ 
καὶ 
ἐπὶ 
τὴν 
λοιπὴν 
στοὰν 
τοῦ 
ἔξωθεν 
ἱεροῦ· 
καταφεύγει 
δʼ 
ἐπʼ 
αὐτὴν 
ἀπὸ 
τοῦ 
δήμου 
γύναια 
καὶ 
παιδία 
καὶ 
σύμμικτος 
ὄχλος 
εἰς 
ἑξακισχιλίους. 
πρὶν 
δὲ 
Καίσαρα 
κρῖναί 
τι 
περὶ 
αὐτῶν 
ἢ 
κελεῦσαι 
τοὺς 
ἡγεμόνας, 
φερόμενοι 
τοῖς 
θυμοῖς 
οἱ 
στρατιῶται 
τὴν 
στοὰν 
ὑφάπτουσι, 
καὶ 
συνέβη 
τοὺς 
μὲν 
ῥιπτοῦντας 
αὑτοὺς 
ἐκ 
τῆς 
φλογὸς 
διαφθαρῆναι, 
τοὺς 
δὲ 
ἐν 
αὐτῇ· 
περιεσώθη 
δὲ 
ἐκ 
τοσούτων 
οὐδείς. 
τούτοις 
αἴτιος 
τῆς 
ἀπωλείας 
ψευδοπροφήτης 
τις 
κατέστη 
κατʼ 
ἐκείνην 
κηρύξας 
τὴν 
ἡμέραν 
τοῖς 
ἐπὶ 
τῆς 
πόλεως, 
ὡς 
ὁ 
θεὸς 
ἐπὶ 
τὸ 
ἱερὸν 
ἀναβῆναι 
κελεύει 
δεξομένους 
τὰ 
σημεῖα 
τῆς 
σωτηρίας. 
πολλοὶ 
δʼ 
ἦσαν 
ἐγκάθετοι 
παρὰ 
τῶν 
τυράννων 
τότε 
πρὸς 
τὸν 
δῆμον 
προφῆται 
προσμένειν 
τὴν 
ἀπὸ 
τοῦ 
θεοῦ 
βοήθειαν 
καταγγέλλοντες, 
ὡς 
ἧττον 
αὐτομολοῖεν 
καὶ 
τοὺς 
ἐπάνω 
δέους 
καὶ 
φυλακῆς 
γενομένους 
ἐλπὶς 
παρακροτοίη. 
πείθεται 
δὲ 
ταχέως 
ἄνθρωπος 
ἐν 
συμφοραῖς, 
ὅταν 
δʼ 
ἤδη 
καὶ 
τῶν 
κατεχόντων 
δεινῶν 
ἀπαλλαγὴν 
ὁ 
ἐξαπατῶν 
ὑπογράφῃ, 
τόθʼ 
ὁ 
πάσχων 
ὅλος 
γίνεται 
τῆς 
ἐλπίδος. 
Τὸν 
γοῦν 
ἄθλιον 
δῆμον 
οἱ 
μὲν 
ἀπατεῶνες 
καὶ 
καταψευδόμενοι 
τοῦ 
θεοῦ 
τηνικαῦτα 
παρέπειθον, 
τοῖς 
δʼ 
ἐναργέσι 
καὶ 
προσημαίνουσι 
τὴν 
μέλλουσαν 
ἐρημίαν 
τέρασιν 
οὔτε 
προσεῖχον 
οὔτʼ 
ἐπίστευον, 
ἀλλʼ 
ὡς 
ἐμβεβροντημένοι 
καὶ 
μήτε 
ὄμματα 
μήτε 
ψυχὴν 
ἔχοντες 
τῶν 
τοῦ 
θεοῦ 
κηρυγμάτων 
παρήκουσαν, 
τοῦτο 
μὲν 
ὅτε 
ὑπὲρ 
τὴν 
πόλιν 
ἄστρον 
ἔστη 
ῥομφαίᾳ 
παραπλήσιον 
καὶ 
παρατείνας 
ἐπʼ 
ἐνιαυτὸν 
κομήτης, 
τοῦτο 
δʼ 
ἡνίκα 
πρὸ 
τῆς 
ἀποστάσεως 
καὶ 
τοῦ 
πρὸς 
τὸν 
πόλεμον 
κινήματος 
ἀθροιζομένου 
τοῦ 
λαοῦ 
πρὸς 
τὴν 
τῶν 
ἀζύμων 
ἑορτήν, 
ὀγδόη 
δʼ 
ἦν 
Ξανθικοῦ 
μηνός, 
κατὰ 
νυκτὸς 
ἐνάτην 
ὥραν 
τοσοῦτο 
φῶς 
περιέλαμψε 
τὸν 
βωμὸν 
καὶ 
τὸν 
ναόν, 
ὡς 
δοκεῖν 
ἡμέραν 
εἶναι 
λαμπράν, 
καὶ 
τοῦτο 
παρέτεινεν 
ἐφʼ 
ἡμίσειαν 
ὥραν· 
ὃ 
τοῖς 
μὲν 
ἀπείροις 
ἀγαθὸν 
ἐδόκει, 
τοῖς 
δὲ 
ἱερογραμματεῦσι 
πρὸς 
τῶν 
ἀποβεβηκότων 
εὐθέως 
ἐκρίθη. 
καὶ 
κατὰ 
τὴν 
αὐτὴν 
ἑορτὴν 
βοῦς 
μὲν 
ἀχθεῖσα 
ὑπό 
του 
πρὸς 
τὴν 
θυσίαν 
ἔτεκεν 
ἄρνα 
ἐν 
τῷ 
ἱερῷ 
μέσῳ, 
ἡ 
δʼ 
ἀνατολικὴ 
πύλη 
τοῦ 
ἐνδοτέρω 
ναοῦ 
χαλκῆ 
μὲν 
οὖσα 
καὶ 
στιβαρωτάτη, 
κλειομένη 
δὲ 
περὶ 
δείλην 
μόλις 
ὑπʼ 
ἀνθρώπων 
εἴκοσι, 
καὶ 
μοχλοῖς 
μὲν 
ἐπερειδομένη 
σιδηροδέτοις, 
κατάπηγας 
δὲ 
ἔχουσα 
βαθυτάτους 
εἰς 
τὸν 
οὐδὸν 
ὄντα 
διηνεκοῦς 
λίθου 
καθιεμένους, 
ὤφθη 
κατὰ 
νυκτὸς 
ὥραν 
ἕκτην 
αὐτομάτως 
ἠνοιγμένη. 
δραμόντες 
δὲ 
οἱ 
τοῦ 
ἱεροῦ 
φύλακες 
ἤγγειλαν 
τῷ 
στρατηγῷ, 
κἀκεῖνος 
ἀναβὰς 
μόλις 
αὐτὴν 
ἴσχυσεν 
κλεῖσαι. 
πάλιν 
τοῦτο 
τοῖς 
μὲν 
 ἰδιώταις 
κάλλιστον 
ἐδόκει 
τέρας· 
ἀνοῖξαι 
γὰρ 
τὸν 
θεὸν 
αὐτοῖς 
τὴν 
τῶν 
ἀγαθῶν 
πύλην· 
οἱ 
λόγιοι 
δὲ 
λυομένην 
αὐτομάτως 
τοῦ 
ναοῦ 
τὴν 
ἀσφάλειαν 
ἐνενόουν, 
καὶ 
πολεμίοις 
δῶρον 
ἀνοίγεσθαι 
τὴν 
πύλην, 
δηλωτικόν 
τε 
ἐρημίας 
ἀπέφαινον 
ἐν 
αὑτοῖς 
τὸ 
σημεῖον. 
μετὰ 
δὲ 
τὴν 
ἑορτὴν 
οὐ 
πολλαῖς 
ἡμέραις 
ὕστερον, 
μιᾷ 
καὶ 
εἰκάδι 
Ἀρτεμισίου 
μηνός, 
φάσμα 
τι 
δαιμόνιον 
ὤφθη 
μεῖζον 
πίστεως· 
τερατεία 
δὲ 
ἂν 
ἔδοξεν 
οἶμαι 
τὸ 
ῥηθησόμενον, 
εἰ 
μὴ 
καὶ 
παρὰ 
τοῖς 
θεασαμένοις 
ἱστόρητο 
καὶ 
τὰ 
ἐπακολουθήσαντα 
πάθη 
τῶν 
σημείων 
ἦν 
ἄξια· 
πρὸ 
γὰρ 
ἡλίου 
δύσεως 
ὤφθη 
μετέωρα 
περὶ 
πᾶσαν 
τὴν 
χώραν 
ἅρματα 
καὶ 
φάλαγγες 
ἔνοπλοι 
διᾴττουσαι 
τῶν 
νεφῶν 
καὶ 
κυκλούμεναι 
τὰς 
πόλεις. 
κατὰ 
δὲ 
τὴν 
ἑορτήν, 
ἣ 
πεντηκοστὴ 
καλεῖται, 
νύκτωρ 
οἱ 
ἱερεῖς 
παρελθόντες 
εἰς 
τὸ 
ἔνδον 
ἱερόν, 
ὥσπερ 
αὐτοῖς 
ἔθος 
πρὸς 
τὰς 
λειτουργίας, 
πρῶτον 
μὲν 
κινήσεως 
ἔφασαν 
ἀντιλαβέσθαι 
καὶ 
κτύπου, 
μετὰ 
δὲ 
ταῦτα 
φωνῆς 
ἀθρόας 
“μεταβαίνομεν 
ἐντεῦθεν.” 
τὸ 
δὲ 
τούτων 
φοβερώτερον, 
Ἰησοῦς 
γάρ 
τις 
υἱὸς 
Ἀνανίου 
τῶν 
ἰδιωτῶν 
ἄγροικος 
πρὸ 
τεσσάρων 
ἐτῶν 
τοῦ 
πολέμου 
τὰ 
μάλιστα 
τῆς 
πόλεως 
εἰρηνευομένης 
καὶ 
εὐθηνούσης, 
ἐλθὼν 
εἰς 
τὴν 
ἑορτήν, 
ἐν 
ᾗ 
σκηνοποιεῖσθαι 
πάντας 
ἔθος 
τῷ 
θεῷ, 
κατὰ 
τὸ 
ἱερὸν 
 ἐξαπίνης 
ἀναβοᾶν 
ἤρξατο 
“φωνὴ 
ἀπὸ 
ἀνατολῆς, 
φωνὴ 
ἀπὸ 
δύσεως, 
φωνὴ 
ἀπὸ 
τῶν 
τεσσάρων 
ἀνέμων, 
φωνὴ 
ἐπὶ 
Ἱεροσόλυμα 
καὶ 
τὸν 
ναόν, 
φωνὴ 
ἐπὶ 
νυμφίους 
καὶ 
νύμφας, 
φωνὴ 
ἐπὶ 
τὸν 
λαὸν 
πάντα.” 
τοῦτο 
μεθʼ 
ἡμέραν 
καὶ 
νύκτωρ 
κατὰ 
πάντας 
τοὺς 
στενωποὺς 
περιῄει 
κεκραγώς. 
τῶν 
δὲ 
ἐπισήμων 
τινὲς 
δημοτῶν 
ἀγανακτήσαντες 
πρὸς 
τὸ 
κακόφημον 
συλλαμβάνουσι 
τὸν 
ἄνθρωπον 
καὶ 
πολλαῖς 
αἰκίζονται 
πληγαῖς. 
ὁ 
δὲ 
οὔθʼ 
ὑπὲρ 
αὑτοῦ 
φθεγξάμενος 
οὔτε 
ἰδίᾳ 
πρὸς 
τοὺς 
παίοντας, 
ἃς 
καὶ 
πρότερον 
φωνὰς 
βοῶν 
διετέλει. 
νομίσαντες 
δὲ 
οἱ 
ἄρχοντες, 
ὅπερ 
ἦν, 
δαιμονιώτερον 
τὸ 
κίνημα 
τἀνδρὸς 
ἀνάγουσιν 
αὐτὸν 
ἐπὶ 
τὸν 
παρὰ 
Ῥωμαίοις 
ἔπαρχον. 
ἔνθα 
μάστιξι 
μέχρι 
ὀστέων 
ξαινόμενος 
οὔθʼ 
ἱκέτευσεν 
οὔτʼ 
ἐδάκρυσεν, 
ἀλλʼ 
ὡς 
ἐνῆν 
μάλιστα 
τὴν 
φωνὴν 
ὀλοφυρτικῶς 
παρεγκλίνων 
πρὸς 
ἑκάστην 
ἀπεκρίνατο 
πληγήν 
“αἰαὶ 
Ἱεροσολύμοις.” 
τοῦ 
δʼ 
Ἀλβίνου 
διερωτῶντος, 
οὗτος 
γὰρ 
ἔπαρχος 
ἦν, 
τίς 
εἴη 
καὶ 
πόθεν, 
καὶ 
διὰ 
τί 
ταῦτα 
φθέγγοιτο, 
πρὸς 
ταῦτα 
μὲν 
οὐδʼ 
ὁτιοῦν 
ἀπεκρίνατο, 
τὸν 
δὲ 
ἐπὶ 
τῇ 
πόλει 
θρῆνον 
εἴρων 
οὐ 
διέλειπεν, 
μέχρι 
καταγνοὺς 
μανίαν 
ὁ 
Ἀλβῖνος 
ἀπέλυσεν 
αὐτόν. 
ὁ 
δὲ 
τὸν 
μέχρι 
τοῦ 
πολέμου 
χρόνον 
οὔτε 
προσῄει 
τινὶ 
τῶν 
πολιτῶν 
οὔτε 
ὤφθη 
λαλῶν, 
ἀλλὰ 
καθʼ 
ἡμέραν 
ὥσπερ 
εὐχὴν 
μεμελετηκώς 
“αἰαὶ 
Ἱεροσολύμοισ” 
ἐθρήνει. 
οὔτε 
δέ 
τινι 
τῶν 
τυπτόντων 
αὐτὸν 
ὁσημέραι 
κατηρᾶτο 
οὔτε 
τοὺς 
τροφῆς 
μεταδιδόντας 
εὐλόγει, 
μία 
δὲ 
πρὸς 
πάντας 
ἦν 
ἡ 
σκυθρωπὴ 
κλῃδὼν 
ἀπόκρισις. 
μάλιστα 
δʼ 
ἐν 
ταῖς 
ἑορταῖς 
ἐκεκράγει· 
καὶ 
τοῦτʼ 
ἐφʼ 
ἑπτὰ 
ἔτη 
καὶ 
μῆνας 
πέντε 
εἴρων 
οὔτʼ 
ἤμβλυνεν 
τὴν 
φωνὴν 
οὔτʼ 
 ἔκαμεν, 
μέχρις 
οὗ 
κατὰ 
τὴν 
πολιορκίαν 
ἔργα 
τῆς 
κλῃδόνος 
ἰδὼν 
ἀνεπαύσατο. 
περιιὼν 
γὰρ 
ἀπὸ 
τοῦ 
τείχους 
“αἰαὶ 
πάλιν 
τῇ 
πόλει 
καὶ 
τῷ 
λαῷ 
καὶ 
τῷ 
ναῷ” 
διαπρύσιον 
ἐβόα, 
ὡς 
δὲ 
τελευταῖον 
προσέθηκεν 
“αἰαὶ 
δὲ 
κἀμοί”, 
λίθος 
ἐκ 
τοῦ 
πετροβόλου 
σχασθεὶς 
καὶ 
πλήξας 
αὐτὸν 
παραχρῆμα 
κτείνει, 
φθεγγομένην 
δʼ 
ἔτι 
τὰς 
κλῃδόνας 
ἐκείνας 
τὴν 
ψυχὴν 
ἀφῆκε. 
Ταῦτά 
τις 
ἐννοῶν 
εὑρήσει 
τὸν 
μὲν 
θεὸν 
ἀνθρώπων 
κηδόμενον 
καὶ 
παντοίως 
προσημαίνοντα 
τῷ 
σφετέρῳ 
γένει 
τὰ 
σωτήρια, 
τοὺς 
δʼ 
ὑπʼ 
ἀνοίας 
καὶ 
κακῶν 
αὐθαιρέτων 
ἀπολλυμένους, 
ὅπου 
γε 
Ἰουδαῖοι 
καὶ 
τὸ 
ἱερὸν 
μετὰ 
τὴν 
καθαίρεσιν 
τῆς 
Ἀντωνίας 
τετράγωνον 
ἐποίησαν, 
ἀναγεγραμμένον 
ἐν 
τοῖς 
λογίοις 
ἔχοντες 
ἁλώσεσθαι 
τὴν 
πόλιν 
καὶ 
τὸν 
ναόν, 
ἐπειδὰν 
τὸ 
ἱερὸν 
γένηται 
τετράγωνον. 
τὸ 
δʼ 
ἐπᾶραν 
αὐτοὺς 
μάλιστα 
πρὸς 
τὸν 
πόλεμον 
ἦν 
χρησμὸς 
ἀμφίβολος 
ὁμοίως 
ἐν 
τοῖς 
ἱεροῖς 
εὑρημένος 
γράμμασιν, 
ὡς 
κατὰ 
τὸν 
καιρὸν 
ἐκεῖνον 
ἀπὸ 
τῆς 
χώρας 
αὐτῶν 
τις 
ἄρξει 
τῆς 
οἰκουμένης. 
τοῦθʼ 
οἱ 
μὲν 
ὡς 
οἰκεῖον 
ἐξέλαβον 
καὶ 
πολλοὶ 
τῶν 
σοφῶν 
ἐπλανήθησαν 
περὶ 
τὴν 
κρίσιν, 
ἐδήλου 
δʼ 
ἄρα 
τὴν 
Οὐεσπασιανοῦ 
τὸ 
λόγιον 
ἡγεμονίαν 
ἀποδειχθέντος 
ἐπὶ 
Ἰουδαίας 
αὐτοκράτορος. 
ἀλλὰ 
γὰρ 
οὐ 
δυνατὸν 
ἀνθρώποις 
τὸ 
χρεὼν 
διαφυγεῖν 
οὐδὲ 
προορωμένοις. 
οἱ 
δὲ 
καὶ 
τῶν 
σημείων 
ἃ 
μὲν 
ἔκριναν 
πρὸς 
ἡδονὴν 
ἃ 
δὲ 
ἐξουθένησαν, 
μέχρις 
οὗ 
τῇ 
τε 
ἁλώσει 
τῆς 
πατρίδος 
καὶ 
τῷ 
σφῶν 
αὐτῶν 
ὀλέθρῳ 
διηλέγχθησαν 
τὴν 
ἄνοιαν. 
Ῥωμαῖοι 
δὲ 
τῶν 
μὲν 
στασιαστῶν 
καταπεφευγότων 
εἰς 
τὴν 
πόλιν, 
καιομένου 
δὲ 
αὐτοῦ 
τε 
τοῦ 
ναοῦ 
καὶ 
τῶν 
πέριξ 
ἁπάντων, 
κομίσαντες 
τὰς 
σημαίας 
εἰς 
τὸ 
ἱερὸν 
καὶ 
θέμενοι 
τῆς 
ἀνατολικῆς 
πύλης 
ἄντικρυς 
ἔθυσάν 
τε 
αὐταῖς 
αὐτόθι 
καὶ 
τὸν 
Τίτον 
μετὰ 
μεγίστων 
εὐφημιῶν 
ἀπέφηναν 
αὐτοκράτορα. 
ταῖς 
δὲ 
ἁρπαγαῖς 
οὕτως 
ἐνεπλήσθησαν 
οἱ 
στρατιῶται 
πάντες, 
ὥστε 
κατὰ 
τὴν 
Συρίαν 
πρὸς 
ἥμισυ 
τῆς 
πάλαι 
τιμῆς 
τὸν 
σταθμὸν 
τοῦ 
χρυσίου 
πιπράσκεσθαι. 
τῶν 
δʼ 
ἀνὰ 
τὸν 
τοῖχον 
τοῦ 
ναοῦ 
ἱερέων 
διακαρτερούντων 
παῖς 
διψήσας 
ἱκέτευε 
τοὺς 
φύλακας 
τῶν 
Ῥωμαίων 
δοῦναι 
δεξιὰν 
αὐτῷ 
καὶ 
τὸ 
δίψος 
ἐξωμολογεῖτο. 
τῶν 
δὲ 
τῆς 
ἡλικίας 
καὶ 
τῆς 
ἀνάγκης 
οἶκτον 
λαβόντων 
καὶ 
δόντων 
δεξιὰς 
καταβὰς 
αὐτός 
τε 
πίνει 
καὶ 
ὃ 
φέρων 
ἧκεν 
ἀγγεῖον 
πλήσας 
ὕδατος 
ᾤχετο 
φεύγων 
ἄνω 
πρὸς 
τοὺς 
σφετέρους. 
τῶν 
δὲ 
φυλάκων 
καταλαβεῖν 
μὲν 
οὐδεὶς 
ἴσχυσε, 
πρὸς 
δὲ 
τὴν 
ἀπιστίαν 
ἐβλασφήμουν. 
κἀκεῖνος 
οὐδὲν 
ἔφη 
παραβεβηκέναι 
τῶν 
συνθηκῶν· 
λαβεῖν 
γὰρ 
δεξιὰν 
οὐ 
τοῦ 
μένειν 
παρʼ 
αὐτοῖς 
ἀλλὰ 
τοῦ 
καταβῆναι 
μόνον 
καὶ 
λαβεῖν 
ὕδωρ, 
ἅπερ 
ἀμφότερα 
πεποιηκὼς 
πιστὸς 
ἔδοξεν 
εἶναι. 
τὸ 
μὲν 
δὴ 
πανούργημα 
διὰ 
τὴν 
ἡλικίαν 
μάλιστα 
τοῦ 
παιδὸς 
ἀπεθαύμαζον 
οἱ 
πλανηθέντες· 
πέμπτῃ 
δʼ 
ἡμέρᾳ 
λιμώττοντες 
οἱ 
ἱερεῖς 
καταβαίνουσι 
καὶ 
πρὸς 
Τίτον 
ἀναχθέντες 
ὑπὸ 
τῶν 
φυλάκων 
ἱκέτευον 
τυχεῖν 
σωτηρίας. 
ὁ 
δὲ 
τὸν 
μὲν 
τῆς 
συγγνώμης 
καιρὸν 
αὐτοῖς 
παρῳχηκέναι 
φήσας, 
οἴχεσθαι 
δὲ 
διʼ 
ὃν 
εὐλόγως 
ἂν 
αὐτοὺς 
ἔσωζε, 
πρέπειν 
δὲ 
τοῖς 
ἱερεῦσι 
τῷ 
ναῷ 
συναπολέσθαι, 
κελεύει 
κολάσαι 
τοὺς 
ἄνδρας. 
Οἱ 
δὲ 
περὶ 
τοὺς 
τυράννους 
ὡς 
τῷ 
τε 
πολέμῳ 
πάντοθεν 
ἐκρατοῦντο 
καὶ 
περιτετειχισμένοις 
διαφυγεῖν 
οὐδαμόθεν 
ἦν, 
προκαλοῦνται 
τὸν 
Τίτον 
εἰς 
λόγους. 
ὁ 
δὲ 
καὶ 
διὰ 
τὸ 
φιλάνθρωπον 
φύσει 
τὸ 
γοῦν 
ἄστυ 
περισῶσαι 
προαιρούμενος 
καὶ 
τῶν 
φίλων 
ἐναγόντων, 
 ἤδη 
γὰρ 
μετριάζειν 
τοὺς 
λῃστὰς 
ὑπελάμβανεν, 
ἵσταται 
κατὰ 
τὸ 
πρὸς 
δύσιν 
μέρος 
τοῦ 
ἔξωθεν 
ἱεροῦ· 
ταύτῃ 
γὰρ 
ὑπὲρ 
τὸν 
ξυστὸν 
ἦσαν 
πύλαι, 
καὶ 
γέφυρα 
συνάπτουσα 
τῷ 
ἱερῷ 
τὴν 
ἄνω 
πόλιν· 
αὕτη 
τότε 
μέση 
τῶν 
τυράννων 
ἦν 
καὶ 
τοῦ 
Καίσαρος. 
τὸ 
δὲ 
πλῆθος 
ἑκατέροις 
βύζην 
ἐφεστήκει, 
Ἰουδαῖοι 
μὲν 
περὶ 
Σίμωνα 
καὶ 
Ἰωάννην 
μετέωροι 
συγγνώμης 
ἐλπίδι, 
Ῥωμαῖοι 
δὲ 
Καίσαρι 
καραδοκοῦντες 
αὐτῶν 
τὴν 
ἀξίωσιν. 
παραγγείλας 
δὲ 
τοῖς 
στρατιώταις 
Τίτος 
θυμοῦ 
τε 
καὶ 
βελῶν 
μένειν 
ἐγκρατεῖς, 
καὶ 
τὸν 
ἑρμηνέα 
παραστησάμενος, 
ὅπερ 
ἦν 
τεκμήριον 
τοῦ 
κρατεῖν, 
πρῶτος 
ἤρξατο 
λέγειν· 
“ἆρά 
γε 
ἤδη 
κεκόρεσθε 
τῶν 
τῆς 
πατρίδος 
κακῶν, 
ὦ 
ἄνδρες, 
οἱ 
μήτε 
τῆς 
ἡμετέρας 
δυνάμεως 
μήτε 
τῆς 
ἑαυτῶν 
ἀσθενείας 
ἔννοιαν 
λαβόντες, 
ὁρμῇ 
δὲ 
ἀσκέπτῳ 
καὶ 
μανίᾳ 
τόν 
τε 
δῆμον 
καὶ 
τὴν 
πόλιν 
καὶ 
τὸν 
ναὸν 
ἀπολωλεκότες, 
ἀπολούμενοι 
δὲ 
καὶ 
αὐτοὶ 
δικαίως, 
οἳ 
πρῶτον 
μὲν 
ἀφʼ 
οὗ 
Πομπήιος 
εἷλεν 
ὑμᾶς 
κατὰ 
κράτος 
οὐκ 
ἐπαύσασθε 
νεωτεροποιίας, 
ἔπειτα 
καὶ 
φανερὸν 
ἐξηνέγκατε 
πρὸς 
Ῥωμαίους 
πόλεμον; 
ἆρά 
γε 
πλήθει 
πεποιθότες; 
καὶ 
μὴν 
ἐλάχιστον 
ὑμῖν 
μέρος 
ἀντήρκεσεν 
τοῦ 
Ῥωμαίων 
στρατιωτικοῦ. 
πίστει 
τοιγαροῦν 
συμμάχων; 
καὶ 
τί 
τῶν 
ἔξω 
τῆς 
ἡμετέρας 
ἡγεμονίας 
ἐθνῶν 
ἔμελλεν 
αἱρήσεσθαι 
Ἰουδαίους 
πρὸ 
Ῥωμαίων; 
ἀλλʼ 
ἀλκῇ 
σωμάτων; 
καὶ 
μὴν 
ἴστε 
Γερμανοὺς 
δουλεύοντας 
ἡμῖν. 
ὀχυρότητι 
δὲ 
τειχῶν; 
καὶ 
τί 
μεῖζον 
ὠκεανοῦ 
τεῖχος 
κώλυμα, 
ὃν 
περιβεβλημένοι 
Βρεττανοὶ 
τὰ 
Ῥωμαίων 
ὅπλα 
προσκυνοῦσιν; 
καρτερίᾳ 
ψυχῆς 
καὶ 
πανουργίᾳ 
στρατηγῶν; 
ἀλλὰ 
μὴν 
ᾔδειτε 
καὶ 
Καρχηδονίους 
ἁλόντας. 
τοιγαροῦν 
ὑμᾶς 
ἐπήγειρε 
κατὰ 
Ῥωμαίων 
ἡ 
Ῥωμαίων 
φιλανθρωπία, 
οἳ 
πρῶτον 
μὲν 
ὑμῖν 
τήν 
τε 
χώραν 
ἔδομεν 
νέμεσθαι 
καὶ 
βασιλεῖς 
ὁμοφύλους 
ἐπεστήσαμεν, 
ἔπειτα 
τοὺς 
πατρίους 
νόμους 
ἐτηρήσαμεν, 
καὶ 
ζῆν 
οὐ 
μόνον 
καθʼ 
ἑαυτοὺς 
ἀλλὰ 
καὶ 
πρὸς 
τοὺς 
ἄλλους 
ἐπετρέψαμεν 
 ὡς 
ἐβούλεσθε· 
τὸ 
δὲ 
μέγιστον, 
δασμολογεῖν 
τε 
ὑμῖν 
ἐπὶ 
τῷ 
θεῷ 
καὶ 
ἀναθήματα 
συλλέγειν 
ἐπετρέψαμεν, 
καὶ 
τοὺς 
ταῦτα 
φέροντας 
οὔτε 
ἐνουθετήσαμεν 
οὔτε 
ἐκωλύσαμεν, 
ἵνʼ 
ἡμῖν 
γένησθε 
πλουσιώτεροι 
καὶ 
παρασκευάσησθε 
τοῖς 
ἡμετέροις 
χρήμασιν 
καθʼ 
ἡμῶν. 
ἔπειτα 
τηλικούτων 
ἀγαθῶν 
ἀπολαύοντες 
ἐπὶ 
τοὺς 
παρασχόντας 
ἠνέγκατε 
τὸν 
κόρον 
καὶ 
δίκην 
τῶν 
ἀτιθασεύτων 
ἑρπετῶν 
τοῖς 
σαίνουσι 
τὸν 
ἰὸν 
ἐναφήκατε. 
ἔστω 
γοῦν, 
κατεφρονήσατε 
τῆς 
Νέρωνος 
ῥᾳθυμίας, 
καὶ 
καθάπερ 
ῥήγματα 
ἢ 
σπάσματα 
τὸν 
ἄλλον 
χρόνον 
κακοήθως 
ἠρεμοῦντες 
ἐν 
τῇ 
μείζονι 
νόσῳ 
διεφάνητε 
καὶ 
πρὸς 
ἐλπίδας 
ἀναιδεῖς 
ἀμέτρους 
ἐξετείνατε 
τὰς 
ἐπιθυμίας. 
ἧκεν 
ὁ 
πατὴρ 
οὑμὸς 
εἰς 
τὴν 
χώραν, 
οὐ 
τιμωρησόμενος 
ὑμᾶς 
τῶν 
κατὰ 
Κέστιον, 
ἀλλὰ 
νουθετήσων· 
δέον 
γοῦν, 
εἴπερ 
ἐπʼ 
ἀναστάσει 
τοῦ 
ἔθνους 
παρῆν, 
ἐπὶ 
τὴν 
ῥίζαν 
ὑμῶν 
δραμεῖν 
καὶ 
ταύτην 
ἐκπορθεῖν 
τὴν 
πόλιν 
εὐθέως, 
ὁ 
δὲ 
Γαλιλαίαν 
ἐδῄου 
καὶ 
τὰ 
πέριξ 
ἐπιδιδοὺς 
ὑμῖν 
χρόνον 
εἰς 
μεταμέλειαν. 
ἀλλʼ 
ὑμῖν 
ἀσθένεια 
τὸ 
φιλάνθρωπον 
ἐδόκει 
κἀκ 

τῆς 
ἡμετέρας 
πρᾳότητος 
τὴν 
τόλμαν 
ἐπεθρέψατε. 
Νέρωνος 
οἰχομένου 
τοῦθʼ 
ὅπερ 
ἐχρῆν 
τοὺς 
πονηροτάτους 
ἐποιήσατε, 
ταῖς 
ἐμφυλίοις 
ἡμῶν 
ταραχαῖς 
ἐπεθαρρήσατε 
καὶ 
χωρισθέντων 
εἰς 
τὴν 
Αἴγυπτον 
ἐμοῦ 
τε 
καὶ 
τοῦ 
πατρὸς 
εἰς 
παρασκευὰς 
τοῦ 
πολέμου 
κατεχρήσασθε 
τοῖς 
καιροῖς, 
καὶ 
οὐκ 
ᾐδέσθητε 
ταράσσειν 
αὐτοκράτορας 
γεγενημένους 
οὓς 
καὶ 
στρατηγοὺς 
φιλανθρώπους 
ἐπειράσατε. 
προσφυγούσης 
γοῦν 
ἡμῖν 
τῆς 
ἡγεμονίας, 
καὶ 
τῶν 
μὲν 
κατὰ 
ταύτην 
ἠρεμούντων 
πάντων, 
πρεσβευομένων 
δὲ 
καὶ 
συνηδομένων 
τῶν 
ἔξωθεν 
ἐθνῶν, 
πάλιν 
οἱ 
Ἰουδαῖοι 
πολέμιοι, 
καὶ 
πρεσβεῖαι 
μὲν 
ὑμῶν 
πρὸς 
τοὺς 
ὑπὲρ 
Εὐφράτην 
ἐπὶ 
νεωτερισμῷ, 
περίβολοι 
δὲ 
τειχῶν 
ἀνοικοδομούμενοι 
καινοί, 
στάσεις 
δὲ 
καὶ 
τυράννων 
φιλονεικίαι 
καὶ 
πόλεμος 
ἐμφύλιος, 
 μόνα 
τοῖς 
οὕτω 
πονηροῖς 
πρέποντα. 
ἧκον 
ἐπὶ 
τὴν 
πόλιν 
ἐγὼ 
παρὰ 
τοῦ 
πατρὸς 
ἄκοντος 
λαβὼν 
σκυθρωπὰ 
παραγγέλματα. 
τὸν 
δῆμον 
ἀκούσας 
εἰρηνικὰ 
φρονεῖν 
ἥσθην. 
ὑμᾶς 
παύσασθαι 
πρὸ 
πολέμου 
παρεκάλουν, 
μέχρι 
πολλοῦ 
πολεμούντων 
ἐφειδόμην, 
δεξιὰς 
αὐτομόλοις 
ἔδωκα, 
καταφυγοῦσι 
πίστεις 
ἐτήρησα, 
πολλοὺς 
αἰχμαλώτους 
ἠλέησα, 
τοὺς 
ἐπείγοντας 
βασανίσας 
ἐκόλασα; 
τείχεσιν 
ὑμετέροις 
μηχανὰς 
ἄκων 
προσήγαγον, 
ἀεὶ 
φονῶντας 
τοὺς 
στρατιώτας 
ἐφʼ 
ὑμῖν 
κατέσχον, 
καθʼ 
ἑκάστην 
νίκην 
ὡς 
ἡττώμενος 
ὑμᾶς 
εἰς 
εἰρήνην 
προυκαλεσάμην. 
τοῦ 
ἱεροῦ 
πλησίον 
γενόμενος 
πάλιν 
ἑκὼν 
ἐξελαθόμην 
τῶν 
τοῦ 
πολέμου 
νόμων, 
φείσασθαι 
δὲ 
παρεκάλουν 
τῶν 
ἰδίων 
ὑμᾶς 
ἁγίων 
καὶ 
σῶσαι 
τὸν 
ναὸν 
ἑαυτοῖς, 
διδοὺς 
ἄδειάν 
τε 
ἐξόδου 
καὶ 
πίστιν 
σωτηρίας, 
εἰ 
δʼ 
ἐβούλεσθε, 
καὶ 
μάχης 
καιρὸν 
ἐν 
ἄλλῳ 
τόπῳ· 
πάντων 
ὑπερείδετε 
καὶ 
τὸν 
ναὸν 
ἰδίαις 
χερσὶν 
ἐνεπρήσατε. 
ἔπειτα, 
μιαρώτατοι, 
προκαλεῖσθέ 
με 
πρὸς 
λόγους 
νῦν; 
ἵνα 
τί 
σώσητε 
τοιοῦτον 
οἷον 
ἀπόλωλεν; 
ποίας 
ὑμᾶς 
αὐτοὺς 
ἀξιοῦτε 
μετὰ 
τὸν 
ναὸν 
σωτηρίας; 
ἀλλὰ 
καὶ 
νῦν 
μετὰ 
τῶν 
ὅπλων 
ἑστήκατε 
καὶ 
οὐδʼ 
ἐν 
ἐσχάτοις 
ὑποκρίνεσθε 
γοῦν 
ἱκέτας, 
ὦ 
ταλαίπωροι, 
τίνι 
πεποιθότες; 
οὐ 
νεκρὸς 
μὲν 
ὑμῶν 
ὁ 
δῆμος, 
οἴχεται 
δʼ 
ὁ 
ναός, 
ὑπʼ 
ἐμοὶ 
δὲ 
ἡ 
πόλις, 
ἐν 
χερσὶ 
δὲ 
ταῖς 
ἐμαῖς 
ἔχετε 
τὰς 
ψυχάς; 
εἶτα 
ὑπολαμβάνετε 
δόξαν 
ἀνδρείας 
τὸ 
δυσθανατᾶν; 
οὐ 
μὴν 
ἐγὼ 
φιλονεικήσω 
πρὸς 
τὴν 
ἀπόνοιαν 
ὑμῶν, 
ῥίψασι 
δὲ 
τὰ 
ὅπλα 
καὶ 
παραδοῦσι 
τὰ 
σώματα 
 χαρίζομαι 
τὸ 
ζῆν, 
ὥσπερ 
ἐν 
οἰκίᾳ 
πρᾷος 
δεσπότης 
τὰ 
μὲν 
ἀνήκεστα 
κολάσας, 
τὰ 
δὲ 
λοιπὰ 
σώζων 
ἐμαυτῷ.” 
Πρὸς 
ταῦτα 
ἀποκρίνονται 
δεξιὰν 
μὲν 
μὴ 
δύνασθαι 
παρʼ 
αὐτοῦ 
λαβεῖν, 
ὀμωμοκέναι 
γὰρ 
μήποτε 
τοῦτο 
ποιήσειν, 
ἔξοδον 
δʼ 
ᾐτοῦντο 
διὰ 
τοῦ 
περιτειχίσματος 
μετὰ 
γυναικῶν 
καὶ 
τέκνων· 
ἀπελεύσεσθαι 
γὰρ 
εἰς 
τὴν 
ἔρημον 
καὶ 
καταλείψειν 
αὐτῷ 
τὴν 
πόλιν. 
πρὸς 
ταῦτα 
ἀγανακτήσας 
Τίτος, 
εἰ 
τύχην 
ἑαλωκότων 
ἔχοντες 
αἱρέσεις 
αὐτῷ 
προτείνουσι 
νενικηκότων, 
κηρῦξαι 
μὲν 
ἐκέλευσεν 
εἰς 
αὐτοὺς 
μήτε 
αὐτομολεῖν 
ἔτι 
μήτε 
δεξιὰν 
ἐλπίζειν, 
φείσεσθαι 
γὰρ 
οὐδενός, 
ἀλλὰ 
πάσῃ 
δυνάμει 
μάχεσθαι 
καὶ 
σώζειν 
ἑαυτοὺς 
ὅπως 
ἂν 
δύνωνται· 
πάντα 
γὰρ 
αὐτὸς 
ἤδη 
πράξειν 
πολέμου 
νόμῳ· 
τοῖς 
δὲ 
στρατιώταις 
ἐμπιπράναι 
καὶ 
διαρπάζειν 
ἐπέτρεψεν 
τὴν 
πόλιν. 
οἱ 
δὲ 
ἐκείνην 
μὲν 
ἐπέσχον 
τὴν 
ἡμέραν, 
τῇ 
δὲ 
ὑστεραίᾳ 
τό 
τε 
ἀρχεῖον 
καὶ 
τὴν 
ἄκραν 
καὶ 
τὸ 
βουλευτήριον 
καὶ 
τὸν 
Ὀφλᾶν 
καλούμενον 
ὑφῆψαν· 
καὶ 
προύκοψε 
τὸ 
πῦρ 
μέχρι 
τῶν 
Ἑλένης 
βασιλείων, 
ἃ 
δὴ 
κατὰ 
μέσην 
τὴν 
ἄκραν 
ἦν, 
ἐκαίοντο 
δὲ 
οἱ 
στενωποὶ 
καὶ 
αἱ 
οἰκίαι 
νεκρῶν 
ὑπὸ 
τοῦ 
λιμοῦ 
διεφθαρμένων 
πλήρεις. 
Κατὰ 
ταύτην 
τὴν 
ἡμέραν 
οἵ 
τε 
Ἰζάτου 
βασιλέως 
υἱοὶ 
καὶ 
ἀδελφοί, 
πρὸς 
οἷς 
πολλοὶ 
τῶν 
ἐπισήμων 
δημοτῶν 
ἐκεῖ 
συνελθόντες, 
ἱκέτευσαν 
Καίσαρα 
δοῦναι 
δεξιὰν 
αὐτοῖς. 
ὁ 
δὲ 
καίτοι 
πρὸς 
πάντας 
τοὺς 
ὑπολοίπους 
διωργισμένος 
οὐκ 
ἤλλαξε 
τὸ 
ἦθος, 
δέχεται 
δὲ 
τοὺς 
ἄνδρας. 
καὶ 
τότε 
μὲν 
ἐν 
φρουρᾷ 
πάντας 
εἶχε, 
τοὺς 
δὲ 
τοῦ 
βασιλέως 
παῖδας 
καὶ 
συγγενεῖς 
δήσας 
ὕστερον 
εἰς 
Ῥώμην 
ἀνήγαγεν 
πίστιν 
ὁμήρων 
παρέξοντας. 
Οἱ 
στασιασταὶ 
δὲ 
ἐπὶ 
τὴν 
βασιλικὴν 
ὁρμήσαντες 
αὐλήν, 
 εἰς 
ἣν 
διʼ 
ὀχυρότητα 
πολλοὶ 
τὰς 
κτήσεις 
ἀπέθεντο, 
τούς 
τε 
Ῥωμαίους 
ἀπʼ 
αὐτῆς 
τρέπονται 
καὶ 
τὸ 
συνηθροισμένον 
αὐτόθι 
τοῦ 
δήμου 
πᾶν 
φονεύσαντες, 
ὄντας 
εἰς 
ὀκτακισχιλίους 
καὶ 
τετρακοσίους, 
τὰ 
χρήματα 
διήρπασαν. 
ἐζώγρησαν 
δὲ 
καὶ 
Ῥωμαίων 
δύο, 
τὸν 
μὲν 
ἱππέα 
τὸν 
δὲ 
πεζόν, 
καὶ 
τὸν 
μὲν 
πεζὸν 
ἀποσφάξαντες 
εὐθέως 
ἔσυραν 
περὶ 
τὴν 
πόλιν, 
ὥσπερ 
ἑνὶ 
σώματι 
πάντας 
Ῥωμαίους 
ἀμυνόμενοι, 
ὁ 
δὲ 
ἱππεὺς 
ὠφέλιμόν 
τι 
αὐτοῖς 
πρὸς 
σωτηρίαν 
ὑποθήσεσθαι 
λέγων 
ἀνάγεται 
πρὸς 
Σίμωνα· 
παρʼ 
ᾧ 
μηδὲν 
εἰπεῖν 
ἔχων 
Ἀρδάλᾳ 
τινὶ 
τῶν 
ἡγεμόνων 
παραδίδοται 
κολασθησόμενος. 
ὁ 
δὲ 
αὐτοῦ 
ὀπίσω 
τὼ 
χεῖρε 
δήσας 
καὶ 
ταινίᾳ 
τοὺς 
ὀφθαλμοὺς 
ἀντικρὺ 
τῶν 
Ῥωμαίων 
προήγαγεν 
ὡς 
καρατομήσων· 
φθάνει 
δʼ 
ἐκεῖνος 
εἰς 
τοὺς 
Ῥωμαίους 
διαφυγὼν 
ἐν 
ὅσῳ 
τὸ 
ξίφος 
ἐσπάσατο 
ὁ 
Ἰουδαῖος. 
τοῦτον 
διαφυγόντα 
ἐκ 
τῶν 
πολεμίων 
ἀνελεῖν 
μὲν 
οὐχ 
ὑπέμεινεν 
Τίτος, 
ἀνάξιον 
δὲ 
Ῥωμαίων 
εἶναι 
στρατιώτην 
κρίνας, 
ὅτι 
ζῶν 
ἐλήφθη, 
τά 
τε 
ὅπλα 
ἀφείλετο 
καὶ 
τοῦ 
τάγματος 
ἐξέβαλεν, 
ἅπερ 
ἦν 
αἰσχυνομένῳ 
θανάτου 
χαλεπώτερα. 
Τῇ 
δʼ 
ἑξῆς 
Ῥωμαῖοι 
τρεψάμενοι 
τοὺς 
λῃστὰς 
ἐκ 
τῆς 
κάτω 
πόλεως 
τὰ 
μέχρι 
τοῦ 
Σιλωᾶ 
[πάντα] 
ἐνέπρησαν, 
καὶ 
τοῦ 
μὲν 
ἄστεος 
ἥδοντο 
δαπανωμένου, 
τῶν 
δʼ 
ἁρπαγῶν 
διημάρτανον, 
ἐπειδὴ 
πάνθʼ 
οἱ 
στασιασταὶ 
προκενοῦντες 
ἀνεχώρουν 
εἰς 
τὴν 
ἄνω 
πόλιν. 
ἦν 
γὰρ 
αὐτοῖς 
μετάνοια 
μὲν 
οὐδεμία 
τῶν 
κακῶν, 
ἀλαζονεία 
δὲ 
ὡς 
ἐπʼ 
ἀγαθοῖς· 
καιομένην 
γοῦν 
ἀφορῶντες 
τὴν 
πόλιν 
ἱλαροῖς 
τοῖς 
προσώποις 
εὔθυμοι 
προσδέχεσθαι 
τὴν 
τελευτὴν 
ἔλεγον, 
πεφονευμένου 
μὲν 
τοῦ 
δήμου, 
κεκαυμένου 
δὲ 
τοῦ 
ναοῦ, 
φλεγομένου 
δὲ 
τοῦ 
ἄστεος 
μηδὲν 
καταλιπόντες 
τοῖς 
πολεμίοις. 
οὐ 
μὴν 
ὅ 
γε 
Ἰώσηπος 
ἐν 
ἐσχάτοις 
ἱκετεύων 
αὐτοὺς 
ὑπὲρ 
τῶν 
λειψάνων 
τῆς 
πόλεως 
ἔκαμνεν, 
 ἀλλὰ 
πολλὰ 
μὲν 
πρὸς 
τὴν 
ὠμότητα 
καὶ 
τὴν 
ἀσέβειαν 
εἰπών, 
πολλὰ 
δὲ 
συμβουλεύσας 
πρὸς 
σωτηρίαν 
οὐδὲν 
τοῦ 
χλευασθῆναι 
πλέον 
ἀπηνέγκατο. 
ἐπεὶ 
δὲ 
οὔτε 
παραδοῦναι 
διὰ 
τὸν 
ὅρκον 
ἑαυτοὺς 
ὑπέμενον 
οὔτε 
πολεμεῖν 
ἐξ 
ἴσου 
Ῥωμαίοις 
ἔθʼ 
οἷοί 
τε 
ἦσαν 
ὥσπερ 
εἱρκτῇ 
περιειλημμένοι, 
τό 
τε 
τοῦ 
φονεύειν 
ἔθος 
ἐκίνει 
τὰς 
δεξιάς, 
σκιδνάμενοι 
κατὰ 
τὰ 
ἔμπροσθεν 
τῆς 
πόλεως 
τοῖς 
ἐρειπίοις 
ὑπελόχων 
τοὺς 
αὐτομολεῖν 
ὡρμημένους. 
ἡλίσκοντο 
δὲ 
πολλοί, 
καὶ 
πάντας 
ἀποσφάττοντες, 
ὑπὸ 
γὰρ 
ἐνδείας 
οὐδὲ 
φεύγειν 
ἴσχυον, 
ἐρρίπτουν 
αὐτῶν 
κυσὶ 
τοὺς 
νεκρούς. 
ἐδόκει 
δὲ 
πᾶς 
τρόπος 
ἀπωλείας 
τοῦ 
λιμοῦ 
κουφότερος, 
ὥστε 
καὶ 
Ῥωμαίοις 
ἀπηλπικότες 
ἤδη 
τὸν 
ἔλεον 
ὅμως 
προσέφευγον 
καὶ 
φονεύουσι 
τοῖς 
στασιασταῖς 
ἑκόντες 
ἐνέπιπτον. 
τόπος 
τʼ 
ἐπὶ 
τῆς 
πόλεως 
οὐδεὶς 
γυμνὸς 
ἦν, 
ἀλλὰ 
πᾶς 
λιμοῦ 
νεκρὸν 
εἶχεν 
ἢ 
στάσεως 
[καὶ 
πεπλήρωτο 
νεκρῶν 
ἢ 
διὰ 
στάσιν 
ἢ 
διὰ 
λιμὸν 
ἀπολωλότων]. 
Ἔθαλπε 
δὲ 
τούς 
τε 
τυράννους 
καὶ 
τὸ 
σὺν 
αὐτοῖς 
λῃστρικὸν 
ἐλπὶς 
ἐσχάτη 
περὶ 
τῶν 
ὑπονόμων, 
εἰς 
οὓς 
καταφεύγοντες 
οὐ 
προσεδόκων 
ἐρευνηθήσεσθαι, 
μετὰ 
δὲ 
τὴν 
παντελῆ 
τῆς 
πόλεως 
ἅλωσιν 
ἀναζευξάντων 
Ῥωμαίων 
προελθόντες 
ἀποδράσεσθαι 
ἐπεχείρουν. 
τὸ 
δὲ 
ἦν 
ἄρα 
ὄνειρος 
αὐτοῖς· 
οὔτε 
γὰρ 
τὸν 
θεὸν 
οὔτε 
Ῥωμαίους 
λήσειν 
ἔμελλον. 
τηνικαῦτά 
γε 
μὴν 
τοῖς 
ὑπογείοις 
πεποιθότες 
αὐτοὶ 
πλείονα 
τῶν 
Ῥωμαίων 
ἐνεπίμπρασαν, 
καὶ 
τοὺς 
ἐκ 
τῶν 
καιομένων 
καταφεύγοντας 
εἰς 
τὰς 
διώρυχας 
ἔκτεινόν 
τε 
ἀνέδην 
καὶ 
ἐσύλων 
καὶ 
εἴ 
τινος 
εὕροιεν 
τροφὴν 
ἁρπάζοντες 
αἵματι 
πεφυρμένην 
κατέπινον. 
ἦν 
δὲ 
καὶ 
πρὸς 
ἀλλήλους 
ἐν 
ταῖς 
ἁρπαγαῖς 
ἤδη 
πόλεμος 
αὐτοῖς, 
δοκοῦσί 
τε 
ἄν 
μοι 
μὴ 
φθασθέντες 
ὑπὸ 
τῆς 
ἁλώσεως 
διʼ 
ὑπερβολὴν 
ὠμότητος 
γεύσασθαι 
καὶ 
τῶν 
νεκρῶν. 
Καῖσαρ 
δέ, 
ὡς 
ἀμήχανον 
ἦν 
ἐξελεῖν 
δίχα 
χωμάτων 
τὴν 
ἄνω 
πόλιν 
περίκρημνον 
οὖσαν, 
διανέμει 
τοῖς 
ἔργοις 
τὴν 
δύναμιν 
Λώου 
μηνὸς 
εἰκάδι. 
χαλεπὴ 
δὲ 
ἦν 
τῆς 
ὕλης 
ἡ 
κομιδὴ 
πάντων, 
ὡς 
ἔφην, 
τῶν 
περὶ 
τὴν 
πόλιν 
ἐφʼ 
ἑκατὸν 
σταδίους 
ἐψιλωμένων 
εἰς 
τὰ 
πρότερον 
χώματα. 
τῶν 
μὲν 
οὖν 
τεσσάρων 
ταγμάτων 
ἠγείρετο 
τὰ 
ἔργα 
κατὰ 
τὸ 
πρὸς 
δύσιν 
κλίμα 
τῆς 
πόλεως 
ἀντικρὺ 
τῆς 
βασιλικῆς 
αὐλῆς, 
τὸ 
δὲ 
συμμαχικὸν 
πλῆθος 
καὶ 
ὁ 
λοιπὸς 
ὄχλος 
κατὰ 
τὸν 
ξυστὸν 
ἔχου 
καὶ 
τὴν 
γέφυραν 
καὶ 
τὸν 
Σίμωνος 
πύργον, 
ὃν 
ᾠκοδόμησε 
πρὸς 
Ἰωάννην 
πολεμῶν 
ἑαυτῷ 
φρούριον. 
Κατὰ 
ταύτας 
τὰς 
ἡμέρας 
οἱ 
τῶν 
Ἰδουμαίων 
ἡγεμόνες 
κρύφα 
συνελθόντες 
ἐβουλεύσαντο 
περὶ 
παραδόσεως 
σφῶν 
αὐτῶν, 
καὶ 
πέμψαντες 
ἄνδρας 
πέντε 
πρὸς 
Τίτον 
ἱκέτευον 
δοῦναι 
δεξιὰν 
αὐτοῖς. 
ὁ 
δὲ 
καὶ 
τοὺς 
τυράννους 
ἐνδώσειν 
ἐλπίσας 
ἀποσπασθέντων 
τῶν 
Ἰδουμαίων, 
οἳ 
πολὺ 
τοῦ 
πολέμου 
μέρος 
ἦσαν, 
βραδέως 
μέν, 
ἀλλʼ 
οὖν 
κατανεύει 
τε 
τὴν 
σωτηρίαν 
αὐτοῖς 
καὶ 
τοὺς 
ἄνδρας 
ἀνέπεμψε. 
παρασκευαζομένων 
δὲ 
ἀποχωρεῖν 
αἰσθάνεται 
Σίμων, 
καὶ 
πέντε 
μὲν 
τοὺς 
ἀπελθόντας 
πρὸς 
Τίτον 
εὐθέως 
ἀναιρεῖ, 
τοὺς 
δὲ 
ἡγεμόνας, 
ὧν 
ἐπισημότατος 
ἦν 
ὁ 
τοῦ 
Σωσᾶ 
Ἰάκωβος, 
συλλαβὼν 
εἵργνυσι· 
τὸ 
δὲ 
πλῆθος 
τῶν 
Ἰδουμαίων 
ἀμηχανοῦν 
διὰ 
τὴν 
ἀφαίρεσιν 
τῶν 
ἡγεμόνων 
οὐκ 
ἀφύλακτον 
εἶχε 
καὶ 
τὸ 
τεῖχος 
φρουραῖς 
ἐπιμελεστέραις 
διελάμβανεν. 
οὐ 
μὴν 
ἀντέχειν 
οἱ 
φρουροὶ 
πρὸς 
τὰς 
αὐτομολίας 
ἴσχυον, 
ἀλλὰ 
καίτοι 
πλείστων 
φονευομένων 
πολὺ 
πλείους 
οἱ 
διαφεύγοντες 
ἦσαν. 
ἐδέχοντο 
δὲ 
Ῥωμαῖοι 
πάντας, 
τοῦ 
τε 
Τίτου 
διὰ 
 πρᾳότητα 
τῶν 
προτέρων 
ἀμελήσαντος 
παραγγελμάτων, 
καὶ 
αὐτοὶ 
κόρῳ 
τοῦ 
κτείνειν 
ἀπεχόμενοι 
καὶ 
κέρδους 
ἐλπίδι· 
τοὺς 
γὰρ 
δημοτικοὺς 
καταλιπόντες 
μόνους 
τὸν 
ἄλλον 
ὄχλον 
ἐπώλουν 
σὺν 
γυναιξὶ 
καὶ 
τέκνοις, 
ἐλαχίστης 
τιμῆς 
ἕκαστον 
πλήθει 
τε 
τῶν 
πιπρασκομένων 
καὶ 
ὀλιγότητι 
τῶν 
ὠνουμένων. 
καίπερ 
δὲ 
προκηρύξας 
μηδένα 
μόνον 
αὐτομολεῖν, 
ὅπως 
καὶ 
τὰς 
γενεὰς 
ἐξαγάγοιεν, 
ὅμως 
καὶ 
τούτους 
ἐδέχετο· 
ἐπέστησε 
μέντοι 
τοὺς 
διακρινοῦντας 
ἀπʼ 
αὐτῶν, 
εἴ 
τις 
εἴη 
κολάσεως 
ἄξιος. 
καὶ 
τῶν 
μὲν 
ἀπεμποληθέντων 
ἄπειρον 
ἦν 
τὸ 
πλῆθος, 
οἱ 
δημοτικοὶ 
δὲ 
διεσώθησαν 
ὑπὲρ 
τετρακισμυρίους, 
οὓς 
διαφῆκεν 
Καῖσαρ 
ᾗ 
φίλον 
ἦν 
ἑκάστῳ. 
Ἐν 
δὲ 
ταῖς 
αὐταῖς 
ἡμέραις 
καὶ 
τῶν 
ἱερέων 
τις 
Θεβουθεῖ 
παῖς, 
Ἰησοῦς 
ὄνομα, 
λαβὼν 
περὶ 
σωτηρίας 
ὅρκους 
παρὰ 
Καίσαρος 
ἐφʼ 
ᾧ 
παραδώσει 
τινὰ 
τῶν 
ἱερῶν 
κειμηλίων, 
ἔξεισι 
καὶ 
παραδίδωσιν 
ἀπὸ 
τοῦ 
τοίχου 
τοῦ 
ναοῦ 
λυχνίας 
δύο 
τῶν 
κατὰ 
τὸν 
ναὸν 
κειμένων 
παραπλησίας 
τραπέζας 
τε 
καὶ 
κρατῆρας 
καὶ 
φιάλας, 
πάντα 
ὁλόχρυσα 
καὶ 
στιβαρώτατα, 
παραδίδωσι 
δὲ 
καὶ 
τὰ 
καταπετάσματα 
καὶ 
τὰ 
ἐνδύματα 
τῶν 
ἀρχιερέων 
σὺν 
τοῖς 
λίθοις 
καὶ 
πολλὰ 
τῶν 
πρὸς 
τὰς 
ἱερουργίας 
σκευῶν 
ἄλλα. 
συλληφθεὶς 
δὲ 
καὶ 
ὁ 
γαζοφύλαξ 
τοῦ 
ἱεροῦ 
Φινέας 
ὄνομα 
τούς 
τε 
χιτῶνας 
καὶ 
τὰς 
ζώνας 
ὑπέδειξε 
τῶν 
ἱερέων 
πορφύραν 
τε 
πολλὴν 
καὶ 
κόκκον, 
ἃ 
πρὸς 
τὰς 
χρείας 
ἀπέκειτο 
τοῦ 
καταπετάσματος, 
σὺν 
οἷς 
κιννάμωμόν 
τε 
πολὺ 
καὶ 
κασσίαν 
καὶ 
πλῆθος 
ἑτέρων 
ἀρωμάτων, 
ἃ 
συμμίσγοντες 
ἐθυμίων 
ὁσημέραι 
τῷ 
θεῷ. 
παρεδόθη 
δὲ 
ὑπʼ 
αὐτοῦ 
πολλὰ 
καὶ 
τῶν 
ἄλλων 
κειμηλίων 
κόσμος 
τε 
ἱερὸς 
οὐκ 
ὀλίγος, 
ἅπερ 
αὐτῷ 
βίᾳ 
ληφθέντι 
τὴν 
τῶν 
αὐτομόλων 
συγγνώμην 
ἔδωκε. 
Συντετελεσμένων 
δʼ 
ἤδη 
καὶ 
τῶν 
χωμάτων 
ἐν 
ὀκτωκαίδεκα 
 ἡμέραις 
ἑβδόμῃ 
Γορπιαίου 
μηνὸς 
Ῥωμαῖοι 
μὲν 
προσῆγον 
τὰς 
μηχανάς, 
τῶν 
δὲ 
στασιαστῶν 
οἱ 
μὲν 
ἀπεγνωκότες 
ἤδη 
τὴν 
πόλιν 
ἀνεχώρουν 
τοῦ 
τείχους 
εἰς 
τὴν 
ἄκραν, 
οἱ 
δὲ 
ἐγκατεδύοντο 
τοῖς 
ὑπονόμοις· 
πολλοὶ 
δὲ 
διαστάντες 
ἠμύνοντο 
τοὺς 
προσάγοντας 
τὰς 
ἑλεπόλεις. 
ἐκράτουν 
δὲ 
καὶ 
τούτων 
Ῥωμαῖοι 
πλήθει 
τε 
καὶ 
βίᾳ 
καὶ 
τὸ 
μέγιστον, 
εὐθυμοῦντες 
ἀθύμων 
ἤδη 
καὶ 
παρειμένων. 
ὡς 
δὲ 
παρερράγη 
μέρος 
τι 
τοῦ 
τείχους, 
καί 
τινες 
τῶν 
πύργων 
τυπτόμενοι 
τοῖς 
κριοῖς 
ἐνέδοσαν, 
φυγὴ 
μὲν 
ἦν 
εὐθέως 
τῶν 
ἀμυνομένων, 
δέος 
δὲ 
καὶ 
τοῖς 
τυράννοις 
ἐμπίπτει 
σφοδρότερον 
τῆς 
ἀνάγκης· 
πρὶν 
γὰρ 
ὑπερβῆναι 
τοὺς 
πολεμίους 
ἐνάρκων 
τε 
καὶ 
μετέωροι 
πρὸς 
φυγὴν 
ἦσαν, 
ἦν 
δὲ 
ἰδεῖν 
τοὺς 
πάλαι 
σοβαροὺς 
καὶ 
τοῖς 
ἀσεβήμασιν 
ἀλαζόνας 
τότε 
ταπεινοὺς 
καὶ 
τρέμοντας, 
ὡς 
ἐλεεινὴν 
εἶναι 
καίπερ 
ἐν 
πονηροτάτοις 
τὴν 
μεταβολήν. 
ὥρμησαν 
μὲν 
οὖν 
ἐπὶ 
τὸ 
περιτείχισμα 
δραμόντες 
ὤσασθαί 
τε 
τοὺς 
φρουροὺς 
καὶ 
διακόψαντες 
ἐξελθεῖν· 
ὡς 
δὲ 
τοὺς 
μὲν 
πάλαι 
πιστοὺς 
ἑώρων 
οὐδαμοῦ, 
διέφυγον 
γὰρ 
ὅπῃ 
τινὶ 
συνεβούλευεν 
ἡ 
ἀνάγκη, 
προσθέοντες 
δὲ 
οἱ 
μὲν 
ὅλον 
ἀνατετράφθαι 
τὸ 
πρὸς 
δύσιν 
τεῖχος 
ἤγγελλον, 
οἱ 
δʼ 
ἐμβεβληκέναι 
τοὺς 
Ῥωμαίους 
ἤδη 
τε 
πλησίον 
εἶναι 
ζητοῦντας 
αὐτούς, 
ἕτεροι 
δὲ 
καὶ 
ἀφορᾶν 
ἀπὸ 
τῶν 
πύργων 
πολεμίους 
ἔλεγον 
πλάζοντος 
τὰς 
ὄψεις 
τοῦ 
δέους, 
ἐπὶ 
στόμα 
πεσόντες 
ἀνῴμωζον 
τὴν 
ἑαυτῶν 
φρενοβλάβειαν 
καὶ 
καθάπερ 
ὑποκεκομμένοι 
τὰ 
νεῦρα 
τῆς 
φυγῆς 
ἠπόρουν. 
ἔνθα 
δὴ 
μάλιστʼ 
ἄν 
τις 
καταμάθοι 
τήν 
τε 
τοῦ 
θεοῦ 
δύναμιν 
ἐπὶ 
τοῖς 
ἀνοσίοις 
καὶ 
τὴν 
Ῥωμαίων 
τύχην· 
οἱ 
μέν 
γε 
τύραννοι 
τῆς 
ἀσφαλείας 
ἐγύμνωσαν 
αὑτοὺς 
κἀκ 

τῶν 
πύργων 
κατέβησαν 
ἑκόντες, 
ἐφʼ 
ὧν 
βίᾳ 
μὲν 
οὐδέποθʼ 
ἁλῶναι, 
μόνῳ 
δʼ 
ἐδύναντο 
λιμῷ. 
Ῥωμαῖοι 
 δὲ 
τοσαῦτα 
περὶ 
τοῖς 
ἀσθενεστέροις 
τείχεσι 
καμόντες 
παρέλαβον 
τύχῃ 
τὰ 
μὴ 
δυνατὰ 
τοῖς 
ὀργάνοις· 
παντὸς 
γὰρ 
ἰσχυρότεροι 
μηχανήματος 
ἦσαν 
οἱ 
τρεῖς 
πύργοι, 
περὶ 
ὧν 
ἀνωτέρω 
δεδηλώκαμεν. 
Καταλιπόντες 
δὴ 
τούτους, 
μᾶλλον 
δὲ 
ὑπὸ 
τοῦ 
θεοῦ 
καταβληθέντες 
ἀπʼ 
αὐτῶν, 
παραχρῆμα 
μὲν 
εἰς 
τὴν 
ὑπὸ 
τῇ 
Σιλωᾶ 
φάραγγα 
καταφεύγουσιν, 
αὖθις 
δὲ 
ὀλίγον 
ἀνακύψαντες 
ἐκ 
τοῦ 
δέους 
ὥρμησαν 
ἐπὶ 
τὸ 
τῇδε 
περιτείχισμα. 
χρησάμενοι 
δὲ 
ταῖς 
τόλμαις 
ἀγενεστέραις 
τῆς 
ἀνάγκης, 
κατεάγησαν 
γὰρ 
ἤδη 
τὴν 
ἰσχὺν 
ἅμα 
τῷ 
δέει 
καὶ 
ταῖς 
συμφοραῖς, 
ὑπὸ 
τῶν 
φρουρῶν 
ἀνωθοῦνται 
καὶ 
σκεδασθέντες 
ὑπʼ 
ἀλλήλων 
κατέδυσαν 
εἰς 
τοὺς 
ὑπονόμους. 
Ῥωμαῖοι 
δὲ 
τῶν 
τειχῶν 
κρατήσαντες 
τάς 
τε 
σημαίας 
ἔστησαν 
ἐπὶ 
τῶν 
πύργων 
καὶ 
μετὰ 
κρότου 
καὶ 
χαρᾶς 
ἐπαιάνιζον 
ἐπὶ 
τῇ 
νίκῃ, 
πολὺ 
τῆς 
ἀρχῆς 
κουφότερον 
τοῦ 
πολέμου 
τὸ 
τέλος 
εὑρηκότες· 
ἀναιμωτὶ 
γοῦν 
τοῦ 
τελευταίου 
τείχους 
ἐπιβάντες 
ἠπίστουν, 
καὶ 
μηδένα 
βλέποντες 
ἀντίπαλον 
ἀληθῶς 
ἠπόρηντο. 
εἰσχυθέντες 
δὲ 
τοῖς 
στενωποῖς 
ξιφήρεις 
τούς 
τε 
καταλαμβανομένους 
ἐφόνευον 
ἀνέδην 
καὶ 
τῶν 
συμφευγόντων 
τὰς 
οἰκίας 
αὐτάνδρους 
ὑπεπίμπρασαν. 
πολλὰς 
δὲ 
κεραΐζοντες 
ὁπότʼ 
ἔνδον 
παρέλθοιεν 
ἐφʼ 
ἁρπαγήν, 
γενεὰς 
ὅλας 
νεκρῶν 
κατελάμβανον 
καὶ 
τὰ 
δωμάτια 
πλήρη 
τῶν 
τοῦ 
λιμοῦ 
πτωμάτων, 
ἔπειτα 
πρὸς 
τὴν 
ὄψιν 
πεφρικότες 
κεναῖς 
χερσὶν 
ἐξῄεσαν. 
οὐ 
μὴν 
οἰκτείροντες 
τοὺς 
οὕτως 
ἀπολωλότας 
ταὐτὸ 
καὶ 
πρὸς 
τοὺς 
ζῶντας 
ἔπασχον, 
ἀλλὰ 
τὸν 
ἐντυγχάνοντα 
διελαύνοντες 
ἀπέφραξαν 
μὲν 
τοὺς 
στενωποὺς 
νεκροῖς, 
αἵματι 
δὲ 
ὅλην 
τὴν 
πόλιν 
κατέκλυσαν, 
ὡς 
πολλὰ 
καὶ 
τῶν 
φλεγομένων 
σβεσθῆναι 
τῷ 
φόνῳ. 
καὶ 
οἱ 
μὲν 
κτείνοντες 
 ἐπαύσαντο 
πρὸς 
ἑσπέραν, 
ἐν 
δὲ 
τῇ 
νυκτὶ 
τὸ 
πῦρ 
ἐπεκράτει, 
φλεγομένοις 
δʼ 
ἐπανέτειλεν 
Ἱεροσολύμοις 
ἡμέρα 
Γορπιαίου 
μηνὸς 
ὀγδόη, 
πόλει 
τοσαύταις 
χρησαμένῃ 
συμφοραῖς 
κατὰ 
τὴν 
πολιορκίαν, 
ὅσοις 
ἀπὸ 
κτίσεως 
ἀγαθοῖς 
κεχρημένη 
πάντως 
ἂν 
ἐπίφθονος 
ἔδοξεν, 
οὐ 
μὴν 
ἀξίᾳ 
κατʼ 
ἄλλο 
τι 
τῶν 
τηλικούτων 
ἀτυχημάτων 
ἢ 
τὸ 
γενεὰν 
τοιαύτην 
ἐνεγκεῖν, 
ὑφʼ 
ἧς 
ἀνετράπη. 
Παρελθὼν 
δὲ 
Τίτος 
εἴσω 
τά 
τε 
ἄλλα 
τῆς 
ὀχυρότητος 
τὴν 
πόλιν 
καὶ 
τῶν 
πύργων 
ἀπεθαύμασεν, 
οὓς 
οἱ 
τύραννοι 
κατὰ 
φρενοβλάβειαν 
ἀπέλιπον. 
κατιδὼν 
γοῦν 
τό 
τε 
ναστὸν 
αὐτῶν 
ὕψος 
καὶ 
τὸ 
μέγεθος 
ἑκάστης 
πέτρας 
τήν 
τε 
ἀκρίβειαν 
τῆς 
ἁρμονίας, 
καὶ 
ὅσοι 
μὲν 
εὖρος 
ἡλίκοι 
δὲ 
ἦσαν 
τὴν 
ἀνάστασιν, 
“σὺν 
θεῷ 
γε 
ἐπολεμήσαμεν, 
ἔφη, 
καὶ 
θεὸς 
ἦν 
ὁ 
τῶνδε 
τῶν 
ἐρυμάτων 
Ἰουδαίους 
καθελών, 
ἐπεὶ 
χεῖρες 
ἀνθρώπων 
ἢ 
μηχαναὶ 
τί 
πρὸς 
τούτους 
τοὺς 
πύργους 
δύνανται;” 
τότε 
μὲν 
οὖν 
πολλὰ 
τοιαῦτα 
διελέχθη 
πρὸς 
τοὺς 
φίλους, 
τοὺς 
δὲ 
τῶν 
τυράννων 
δεσμώτας, 
ὅσοι 
κατελήφθησαν 
ἐν 
τοῖς 
φρουρίοις, 
ἀνῆκεν. 
αὖθις 
δὲ 
τὴν 
ἄλλην 
ἀφανίζων 
πόλιν 
καὶ 
τὰ 
τείχη 
κατασκάπτων 
τούτους 
τοὺς 
πύργους 
κατέλιπε 
μνημεῖον 
εἶναι 
τῆς 
αὐτοῦ 
τύχης, 
ᾗ 
συστρατιώτιδι 
χρησάμενος 
ἐκράτησε 
τῶν 
ἁλῶναι 
μὴ 
δυναμένων. 
Ἐπεὶ 
δʼ 
οἱ 
στρατιῶται 
μὲν 
ἔκαμνον 
ἤδη 
φονεύοντες, 
πολὺ 
δέ 
τι 
πλῆθος 
τῶν 
περιόντων 
ἀνεφαίνετο, 
κελεύει 
Καῖσαρ 
μόνους 
μὲν 
τοὺς 
ἐνόπλους 
καὶ 
χεῖρας 
ἀντίσχοντας 
κτείνειν, 
τὸ 
δὲ 
λοιπὸν 
πλῆθος 
ζωγρεῖν. 
οἱ 
δὲ 
μετὰ 
τῶν 
παρηγγελμένων 
τό 
τε 
γηραιὸν 
καὶ 
τοὺς 
ἀσθενεῖς 
ἀνῄρουν, 
τὸ 
δʼ 
ἀκμάζον 
καὶ 
χρήσιμον 
εἰς 
τὸ 
ἱερὸν 
συνελάσαντες 
ἐγκατέκλεισαν 
τῷ 
τῶν 
γυναικῶν 
περιτειχίσματι. 
καὶ 
φρουρὸν 
μὲν 
ἐπέστησε 
Καῖσαρ 
ἕνα 
τῶν 
ἀπελευθέρων, 
Φρόντωνα 
δὲ 
τῶν 
φίλων 
ἐπικρινοῦντα 
τὴν 
ἀξίαν 
ἑκάστῳ 
τύχην. 
ὁ 
δὲ 
τοὺς 
μὲν 
στασιώδεις 
καὶ 
λῃστρικοὺς 
πάντας 
ὑπʼ 
ἀλλήλων 
ἐνδεικνυμένους 
ἀπέκτεινε, 
τῶν 
δὲ 
νέων 
τοὺς 
ὑψηλοτάτους 
καὶ 
καλοὺς 
ἐπιλέξας 
ἐτήρει 
τῷ 
θριάμβῳ. 
τοῦ 
δὲ 
λοιποῦ 
πλήθους 
τοὺς 
ὑπὲρ 
ἑπτακαίδεκα 
ἔτη 
δήσας 
ἔπεμψεν 
εἰς 
τὰ 
κατʼ 
Αἴγυπτον 
ἔργα, 
πλείστους 
δʼ 
εἰς 
τὰς 
ἐπαρχίας 
διεδωρήσατο 
Τίτος 
φθαρησομένους 
ἐν 
τοῖς 
θεάτροις 
σιδήρῳ 
καὶ 
θηρίοις· 
οἱ 
δʼ 
ἐντὸς 
ἑπτακαίδεκα 
ἐτῶν 
ἐπράθησαν. 
ἐφθάρησαν 
δὲ 
αὐτῶν 
ἐν 
αἷς 
διέκρινεν 
ὁ 
Φρόντων 
ἡμέραις 
ὑπʼ 
ἐνδείας 
χίλιοι 
πρὸς 
τοῖς 
μυρίοις, 
οἱ 
μὲν 
ὑπὸ 
μίσους 
τῶν 
φυλάκων 
μὴ 
μεταλαμβάνοντες 
τροφῆς, 
οἱ 
δʼ 
οὐ 
προσιέμενοι 
διδομένην· 
πρὸς 
δὲ 
τὸ 
πλῆθος 
ἦν 
ἔνδεια 
καὶ 
σίτου. 
Τῶν 
μὲν 
οὖν 
αἰχμαλώτων 
πάντων, 
ὅσα 
καθʼ 
ὅλον 
ἐλήφθη 
τὸν 
πόλεμον, 
ἀριθμὸς 
ἐννέα 
μυριάδες 
καὶ 
ἑπτακισχίλιοι 
συνήχθη, 
τῶν 
δὲ 
ἀπολομένων 
κατὰ 
πᾶσαν 
τὴν 
πολιορκίαν 
μυριάδες 
ἑκατὸν 
καὶ 
δέκα. 
τούτων 
τὸ 
πλέον 
ὁμόφυλον 
μὲν 
ἀλλʼ 
οὐκ 
ἐπιχώριον· 
ἀπὸ 
γὰρ 
τῆς 
χώρας 
ὅλης 
ἐπὶ 
τὴν 
τῶν 
ἀζύμων 
ἑορτὴν 
συνεληλυθότες 
ἐξαπίνης 
τῷ 
πολέμῳ 
περιεσχέθησαν, 
ὥστε 
τὸ 
μὲν 
πρῶτον 
αὐτοῖς 
τὴν 
στενοχωρίαν 
γενέσθαι 
λοιμώδη 
φθοράν, 
αὖθις 
δὲ 
καὶ 
λιμὸν 
ὠκύτερον. 
ὅτι 
δʼ 
ἐχώρει 
τοσούτους 
ἡ 
πόλις, 
δῆλον 
ἐκ 
τῶν 
ἐπὶ 
Κεστίου 
συναριθμηθέντων, 
ὃς 
τὴν 
ἀκμὴν 
τῆς 
πόλεως 
διαδηλῶσαι 
Νέρωνι 
βουλόμενος 
καταφρονοῦντι 
τοῦ 
ἔθνους 
παρεκάλεσεν 
τοὺς 
ἀρχιερεῖς, 
εἴ 
πως 
δυνατὸν 
εἴη 
τὴν 
πληθὺν 
ἐξαριθμήσασθαι· 
οἱ 
δʼ 
ἐνστάσης 
ἑορτῆς, 
πάσχα 
καλεῖται, 
καθʼ 
ἣν 
θύουσιν 
μὲν 
ἀπὸ 
ἐνάτης 
ὥρας 
μέχρις 
ἑνδεκάτης, 
ὥσπερ 
δὲ 
φατρία 
περὶ 
ἑκάστην 
γίνεται 
θυσίαν 
οὐκ 
ἐλάσσων 
ἀνδρῶν 
δέκα, 
μόνον 
γὰρ 
οὐκ 
ἔξεστιν 
δαίνυσθαι, 
πολλοὶ 
δὲ 
καὶ 
συνείκοσιν 
ἀθροίζονται, 
τῶν 
μὲν 
θυμάτων 
εἰκοσιπέντε 
 μυριάδας 
ἠρίθμησαν, 
πρὸς 
δὲ 
πεντακισχίλια 
ἑξακόσια. 
γίνονται 
ἀνδρῶν, 
ἵνʼ 
ἑκάστου 
δέκα 
δαιτυμόνας 
θῶμεν, 
μυριάδες 
ἑβδομήκοντα 
καὶ 
διακόσιαι 
καθαρῶν 
ἁπάντων 
καὶ 
ἁγίων· 
οὔτε 
γὰρ 
λεπροῖς 
οὔτε 
γονορροιϊκοῖς 
οὔτε 
γυναιξὶν 
ἐπεμμήνοις 
οὔτε 
τοῖς 
ἄλλως 
μεμιασμένοις 
ἐξὸν 
ἦν 
τῆσδε 
τῆς 
θυσίας 
μεταλαμβάνειν, 
ἀλλʼ 
οὐδὲ 
τοῖς 
ἀλλοφύλοις, 
ὅσοι 
κατὰ 
θρησκείαν 
παρῆσαν, 
πολὺ 
δὲ 
τούτων 
πλῆθος 
ἔξωθεν 
συλλέγεται. 
τότε 
γε 
μὴν 
ὥσπερ 
εἰς 
εἱρκτὴν 
ὑπὸ 
τῆς 
εἱμαρμένης 
πᾶν 
συνεκλείσθη 
τὸ 
ἔθνος, 
καὶ 
ναστὴν 
ὁ 
πόλεμος 
τὴν 
πόλιν 
ἀνδρῶν 
ἐκυκλώσατο. 
πᾶσαν 
γοῦν 
ἀνθρωπίνην 
καὶ 
δαιμονίαν 
φθορὰν 
ὑπερβάλλει 
τὸ 
πλῆθος 
τῶν 
ἀπολωλότων· 
ἐπεὶ 
γοῦν 
τῶν 
φανερῶν 
οὓς 
μὲν 
ἀνεῖλον 
οὓς 
δʼ 
ᾐχμαλωτίσαντο 
Ῥωμαῖοι, 
τοὺς 
ἐν 
τοῖς 
ὑπονόμοις 
ἀνηρεύνων 
καὶ 
τοὔδαφος 
ἀναῤῥηγνύντες 
ὅσοις 
μὲν 
ἐνετύγχανον 
ἔκτεινον, 
εὑρέθησαν 
δὲ 
κἀκεῖ 
νεκροὶ 
πλείους 
δισχιλίων, 
οἱ 
μὲν 
ὑπὸ 
σφῶν 
αὐτῶν 
οἱ 
δὲ 
ὑπʼ 
ἀλλήλων, 
τὸ 
πλέον 
δʼ 
ὑπὸ 
τοῦ 
λιμοῦ 
διεφθαρμένοι. 
δεινὴ 
δʼ 
ὑπήντα 
τοῖς 
ἐπεισπίπτουσιν 
ὀδμὴ 
τῶν 
σωμάτων, 
ὡς 
πολλοὺς 
μὲν 
ἀναχωρεῖν 
εὐθέως, 
τοὺς 
δὲ 
ὑπὸ 
πλεονεξίας 
εἰσδύεσθαι 
νεκροὺς 
σεσωρευμένους 
ἐμπατοῦντας· 
πολλὰ 
γὰρ 
τῶν 
κειμηλίων 
ἐν 
ταῖς 
διώρυξιν 
εὑρίσκετο, 
καὶ 
πᾶσαν 
θεμιτὴν 
ὁδὸν 
ἐποίει 
τὸ 
κέρδος· 
ἀνήγοντο 
δὲ 
καὶ 
δεσμῶται 
πολλοὶ 
τῶν 
τυράννων· 
οὐδὲ 
γὰρ 
ἐν 
ἐσχάτοις 
ἐπαύσαντο 
τῆς 
ὠμότητος. 
ἀπετίσατό 
γε 
μὴν 
ὁ 
θεὸς 
ἀμφοτέρους 
ἀξίως, 
καὶ 
Ἰωάννης 
μὲν 
λιμώττων 
μετὰ 
τῶν 
ἀδελφῶν 
ἐν 
τοῖς 
ὑπονόμοις 
ἣν 
πολλάκις 
ὑπερηφάνησε 
παρὰ 
Ῥωμαίων 
δεξιὰν 
λαβεῖν 
ἱκέτευσε, 
Σίμων 
δὲ 
πολλὰ 
διαμαχήσας 
πρὸς 
τὴν 
ἀνάγκην, 
ὡς 
διὰ 
τῶν 
ἑξῆς 
δηλώσομεν, 
αὑτὸν 
παραδίδωσιν. 
ἐφυλάχθη 
δὲ 
ὁ 
μὲν 
τῷ 
θριάμβῳ 
σφάγιον, 
ὁ 
δʼ 
Ἰωάννης 
δεσμοῖς 
αἰωνίοις. 
Ῥωμαῖοι 
δὲ 
τάς 
τʼ 
ἐσχατιὰς 
τοῦ 
ἄστεος 
ἐνέπρησαν 
καὶ 
τὰ 
τείχη 
κατέσκαψαν. 
Ἑάλω 
μὲν 
οὕτως 
Ἱεροσόλυμα 
ἔτει 
δευτέρῳ 
τῆς 
Οὐεσπασιανοῦ 
ἡγεμονίας 
Γορπιαίου 
μηνὸς 
ὀγδόῃ, 
ἁλοῦσα 
δὲ 
καὶ 
πρότερον 
πεντάκις 
τοῦτο 
δεύτερον 
ἠρημώθη. 
Ἀσωχαῖος 
μὲν 
γὰρ 
ὁ 
τῶν 
Αἰγυπτίων 
βασιλεὺς 
καὶ 
μετʼ 
αὐτὸν 
Ἀντίοχος, 
ἔπειτα 
Πομπήιος 
καὶ 
ἐπὶ 
τούτοις 
σὺν 
Ἡρώδῃ 
Σόσσιος 
ἑλόντες 
ἐτήρησαν 
τὴν 
πόλιν. 
πρὸ 
δὲ 
τούτων 
ὁ 
τῶν 
Βαβυλωνίων 
βασιλεὺς 
κρατήσας 
ἠρήμωσεν 
αὐτὴν 
μετὰ 
ἔτη 
τῆς 
κτίσεως 
χίλια 
τετρακόσια 
ἑξηκονταοκτὼ 
μῆνας 
ἕξ. 
ὁ 
δὲ 
πρῶτος 
κτίσας 
ἦν 
Χαναναίων 
δυνάστης 
ὁ 
τῇ 
πατρίῳ 
γλώσσῃ 
κληθεὶς 
βασιλεὺς 
δίκαιος· 
ἦν 
γὰρ 
δὴ 
τοιοῦτος. 
διὰ 
τοῦτο 
ἱεράσατό 
τε 
τῷ 
θεῷ 
πρῶτος 
καὶ 
τὸ 
ἱερὸν 
πρῶτος 
δειμάμενος 
Ἱεροσόλυμα 
τὴν 
πόλιν 
προσηγόρευσεν 
Σόλυμα 
καλουμένην 
πρότερον. 
τὸν 
μὲν 
δὴ 
τῶν 
Χαναναίων 
λαὸν 
ἐκβαλὼν 
ὁ 
τῶν 
Ἰουδαίων 
βασιλεὺς 
Δαυίδης 
κατοικίζει 
τὸν 
ἴδιον, 
καὶ 
μετὰ 
τοῦτον 
ἔτεσι 
τετρακοσίοις 
ἑβδομήκοντα 
καὶ 
ἑπτὰ 
μησὶν 
ἓξ 
ὑπὸ 
Βαβυλωνίων 
κατασκάπτεται. 
ἀπὸ 
δὲ 
Δαυίδου 
τοῦ 
βασιλέως, 
ὃς 
πρῶτος 
αὐτῆς 
ἐβασίλευσεν 
Ἰουδαῖος, 
μέχρι 
τῆς 
ὑπὸ 
Τίτου 
γενομένης 
κατασκαφῆς 
ἔτη 
χίλια 
καὶ 
ἑκατὸν 
ἑβδομήκοντα 
καὶ 
ἐννέα. 
ἀπὸ 
δὲ 
τῆς 
πρώτης 
κτίσεως 
ἔτη 
μέχρι 
τῆς 
ἐσχάτης 
ἁλώσεως 
δισχίλια 
ἑκατὸν 
ἑβδομήκοντα 
καὶ 
ἑπτά. 
ἀλλὰ 
γὰρ 
οὔθʼ 
ἡ 
ἀρχαιότης 
οὔθʼ 
ὁ 
πλοῦτος 
ὁ 
βαθὺς 
οὔτε 
τὸ 
διαπεφοιτηκὸς 
ὅλης 
τῆς 
οἰκουμένης 
ἔθνος 
οὔθʼ 
ἡ 
μεγάλη 
δόξα 
τῆς 
θρησκείας 
ἤρκεσέ 
τι 
πρὸς 
ἀπώλειαν 
αὐτῇ. 
τοιοῦτο 
μὲν 
δὴ 
τὸ 
τέλος 
τῆς 
Ἱεροσολύμων 
πολιορκίας. 
ζ
Ἐπεὶ 
δʼ 
οὔτε 
φονεύειν 
οὔτε 
διαρπάζειν 
εἶχεν 
ἡ 
στρατιὰ 
πάντων 
τοῖς 
θυμοῖς 
ἐπιλειπόντων, 
οὐ 
γὰρ 
δή 
γε 
φειδοῖ 
τινος 
ἔμελλον 
ἀφέξεσθαι 
δρᾶν 
ἔχοντες, 
κελεύει 
Καῖσαρ 
ἤδη 
τήν 
τε 
πόλιν 
ἅπασαν 
καὶ 
τὸν 
νεὼν 
κατασκάπτειν, 
πύργους 
μὲν 
ὅσοι 
τῶν 
ἄλλων 
ὑπερανειστήκεσαν 
καταλιπόντας, 
Φασάηλον 
Ἱππικὸν 
Μαριάμμην, 
τεῖχος 
δʼ 
ὅσον 
ἦν 
ἐξ 
ἑσπέρας 
τὴν 
πόλιν 
περιέχον, 
τοῦτο 
μέν, 
ὅπως 
εἴη 
τοῖς 
ὑπολειφθησομένοις 
φρουροῖς 
στρατόπεδον, 
τοὺς 
πύργους 
δέ, 
ἵνα 
τοῖς 
ἔπειτα 
σημαίνωσιν 
οἵας 
πόλεως 
καὶ 
τίνα 
τρόπον 
ὀχυρᾶς 
οὕτως 
ἐκράτησεν 
ἡ 
Ῥωμαίων 
ἀνδραγαθία. 
τὸν 
δʼ 
ἄλλον 
ἅπαντα 
τῆς 
πόλεως 
περίβολον 
οὕτως 
ἐξωμάλισαν 
οἱ 
κατασκάπτοντες, 
ὡς 
μηδεπώποτʼ 
οἰκηθῆναι 
πίστιν 
ἂν 
ἔτι 
παρασχεῖν 
τοῖς 
προσελθοῦσι. 
τοῦτο 
μὲν 
οὖν 
τὸ 
τέλος 
ἐκ 
τῆς 
τῶν 
νεωτερισάντων 
ἀνοίας 
Ἱεροσολύμοις 
ἐγένετο, 
λαμπρᾷ 
τε 
πόλει 
καὶ 
παρὰ 
πᾶσιν 
ἀνθρώποις 
διαβοηθείσῃ. 
Καῖσαρ 
δὲ 
φυλακὴν 
μὲν 
αὐτόθι 
καταλιπεῖν 
ἔγνω 
τῶν 
ταγμάτων 
τὸ 
δέκατον 
καί 
τινας 
ἴλας 
ἱππέων 
καὶ 
λόχους 
πεζῶν, 
πάντα 
δʼ 
ἤδη 
τὰ 
τοῦ 
πολέμου 
διῳκηκὼς 
ἐπαινέσαι 
τε 
σύμπασαν 
ἐπόθει 
τὴν 
στρατιὰν 
ἐπὶ 
τοῖς 
κατορθώμασιν 
καὶ 
τὰ 
προσήκοντα 
γέρα 
τοῖς 
ἀριστεύσασιν 
ἀποδοῦναι. 
ποιηθέντος 
οὖν 
αὐτῷ 
μεγάλου 
κατὰ 
μέσην 
τὴν 
πρότερον 
παρεμβολὴν 
βήματος, 
καταστὰς 
ἐπὶ 
τοῦτο 
μετὰ 
τῶν 
ἡγεμόνων 
εἰς 
ἐπήκοον 
ἁπάσῃ 
τῇ 
στρατιᾷ 
ἔλεγε 
χάριν 
μὲν 
πολλὴν 
ἔχειν 
αὐτοῖς 
τῆς 
πρὸς 
αὐτὸν 
εὐνοίας, 
ᾗ 
χρώμενοι 
διατελοῦσιν· 
ἐπῄνει 
δὲ 
τῆς 
ἐν 
παντὶ 
πολέμῳ 
πειθαρχίας, 
ἣν 
ἐν 
πολλοῖς 
καὶ 
μεγάλοις 
κινδύνοις 
ἅμα 
τῇ 
κατὰ 
σφᾶς 
ἀνδρείᾳ 
παρέσχον, 
τῇ 
μὲν 
πατρίδι 
καὶ 
διʼ 
αὐτῶν 
τὸ 
κράτος 
αὔξοντες, 
φανερὸν 
δὲ 
πᾶσιν 
ἀνθρώποις 
καθιστάντες, 
ὅτι 
μήτε 
πλῆθος 
πολεμίων 
μήτε 
χωρίων 
ὀχυρότητες 
ἢ 
μεγέθη 
πόλεων 
ἢ 
τῶν 
ἀντιτεταγμένων 
ἀλόγιστοι 
τόλμαι 
καὶ 
θηριώδεις 
ἀγριότητες 
δύναιντʼ 
ἄν 
ποτε 
τὴν 
Ῥωμαίων 
ἀρετὴν 
διαφυγεῖν, 
κἂν 
εἰς 
πολλά 
τινες 
τὴν 
τύχην 
εὕρωνται 
συναγωνιζομένην. 
καλὸν 
μὲν 
οὖν 
ἔφη 
καὶ 
τῷ 
πολέμῳ 
τέλος 
αὐτοὺς 
ἐπιθεῖναι 
πολλῷ 
χρόνῳ 
γενομένῳ· 
μηδὲ 
γὰρ 
εὔξασθαί 
τι 
τούτων 
ἄμεινον, 
ὅτʼ 
εἰς 
αὐτὸν 
καθίσταντο· 
τούτου 
δὲ 
κάλλιον 
αὐτοῖς 
καὶ 
λαμπρότερον 
ὑπάρχειν, 
ὅτι 
τοὺς 
ἡγησομένους 
καὶ 
τῆς 
Ῥωμαίων 
ἀρχῆς 
ἐπιτροπεύσοντας 
αὐτῶν 
χειροτονησάντων 
εἴς 
τε 
τὴν 
πατρίδα 
προπεμψάντων 
ἄσμενοι 
πάντες 
προσίενται 
καὶ 
τοῖς 
ὑπʼ 
αὐτῶν 
ἐγνωσμένοις 
ἐμμένουσι, 
χάριν 
ἔχοντες 
τοῖς 
ἑλομένοις. 
θαυμάζειν 
μὲν 
οὖν 
ἔφη 
πάντας 
καὶ 
ἀγαπᾶν, 
εἰδὼς 
ὅτι 
τοῦ 
δυνατοῦ 
τὴν 
προθυμίαν 
οὐδεὶς 
ἔσχε 
βραδυτέραν· 
τοῖς 
μέντοι 
διαπρεπέστερον 
ἀγωνισαμένοις 
ὑπὸ 
ῥώμης 
πλείονος 
καὶ 
τὸν 
μὲν 
αὑτῶν 
βίον 
ἀριστείαις 
 κεκοσμηκόσι, 
τὴν 
δʼ 
αὐτοῦ 
στρατείαν 
ἐπιφανεστέραν 
διὰ 
τῶν 
κατορθωμάτων 
πεποιηκόσιν 
ἔφη 
τὰ 
γέρα 
καὶ 
τὰς 
τιμὰς 
εὐθὺς 
ἀποδώσειν, 
καὶ 
μηδένα 
τῶν 
πλέον 
πονεῖν 
ἑτέρου 
θελησάντων 
τῆς 
δικαίας 
ἀμοιβῆς 
ἁμαρτήσεσθαι. 
πλείστην 
γὰρ 
αὐτῷ 
τούτου 
γενήσεσθαι 
τὴν 
ἐπιμέλειαν, 
ἐπεὶ 
καὶ 
μᾶλλον 
ἐθέλειν 
τὰς 
ἀρετὰς 
τιμᾶν 
τῶν 
συστρατευομένων 
ἢ 
κολάζειν 
τοὺς 
ἁμαρτάνοντας. 
Εὐθέως 
οὖν 
ἐκέλευσεν 
ἀναγινώσκειν 
τοῖς 
ἐπὶ 
τοῦτο 
τεταγμένοις 
ὅσοι 
τι 
λαμπρὸν 
ἦσαν 
ἐν 
τῷ 
πολέμῳ 
κατωρθωκότες. 
καὶ 
κατʼ 
ὄνομα 
καλῶν 
ἐπῄνει 
τε 
παριόντας 
ὡς 
ἂν 
ὑπερευφραινόμενός 
τις 
ἐπʼ 
οἰκείοις 
κατορθώμασι 
καὶ 
στεφάνους 
ἐπετίθει 
χρυσοῦς, 
περιαυχένιά 
τε 
χρυσᾶ 
καὶ 
δόρατα 
μικρὰ 
χρυσᾶ 
καὶ 
σημαίας 
ἐδίδου 
πεποιημένας 
ἐξ 
ἀργύρου, 
καὶ 
τὴν 
ἑκάστου 
τάξιν 
ἤλλαττεν 
εἰς 
τὸ 
κρεῖττον, 
οὐ 
μὴν 
ἀλλὰ 
κἀκ 

τῶν 
λαφύρων 
ἄργυρον 
καὶ 
χρυσὸν 
ἐσθῆτάς 
τε 
καὶ 
τῆς 
ἄλλης 
αὐτοῖς 
λείας 
δαψιλῶς 
ἀπένειμε. 
πάντων 
δὲ 
τετιμημένων 
ὅπως 
αὐτὸς 
ἕκαστον 
ἠξίωσε, 
τῇ 
συμπάσῃ 
στρατιᾷ 
ποιησάμενος 
εὐχὰς 
ἐπὶ 
πολλῇ 
κατέβαινεν 
εὐφημίᾳ 
τρέπεταί 
τε 
πρὸς 
θυσίας 
ἐπινικίους, 
καὶ 
πολλοῦ 
βοῶν 
πλήθους 
τοῖς 
βωμοῖς 
παρεστηκότος 
καταθύσας 
πάντας 
τῇ 
στρατιᾷ 
διαδίδωσιν 
εἰς 
εὐωχίαν. 
αὐτὸς 
δὲ 
τοῖς 
ἐν 
τέλει 
τρεῖς 
ἡμέρας 
συνεορτάσας 
τὴν 
μὲν 
ἄλλην 
στρατιὰν 
διαφίησιν 
ᾗ 
καλῶς 
εἶχεν 
ἑκάστους 
ἀπιέναι, 
τῷ 
δεκάτῳ 
δὲ 
τάγματι 
τὴν 
τῶν 
Ἱεροσολύμων 
ἐπέτρεψε 
φυλακὴν 
οὐκέτι 
αὐτοὺς 
ἐπὶ 
τὸν 
Εὐφράτην 
ἀποστείλας, 
ἔνθα 
πρότερον 
ἦσαν. 
μεμνημένος 
δὲ 
τοῦ 
δωδεκάτου 
τάγματος, 
ὅτι 
Κεστίου 
στρατηγοῦντος 
ἐνέδωκαν 
τοῖς 
Ἰουδαίοις, 
τῆς 
μὲν 
Συρίας 
αὐτὸ 
παντάπασιν 
ἐξήλασεν, 
ἦν 
γὰρ 
 τὸ 
παλαιὸν 
ἐν 
Ῥαφανέαις, 
εἰς 
δὲ 
τὴν 
Μελιτηνὴν 
καλουμένην 
ἀπέστειλε· 
παρὰ 
τὸν 
Εὐφράτην 
ἐν 
μεθορίοις 
τῆς 
Ἀρμενίας 
ἐστὶ 
καὶ 
Καππαδοκίας. 
δύο 
δὲ 
ἠξίωσεν 
αὐτῷ 
μέχρι 
τῆς 
εἰς 
Αἴγυπτον 
ἀφίξεως, 
τὸ 
πέμπτον 
καὶ 
τὸ 
πεντεκαιδέκατον, 
παραμένειν. 
καὶ 
καταβὰς 
ἅμα 
τῷ 
στρατῷ 
πρὸς 
τὴν 
ἐπὶ 
τῇ 
θαλάττῃ 
Καισάρειαν 
εἰς 
ταύτην 
τό 
τε 
πλῆθος 
τῶν 
λαφύρων 
ἀπέθετο 
καὶ 
τοὺς 
αἰχμαλώτους 
προσέταξεν 
ἐν 
αὐτῇ 
φυλάττεσθαι· 
τὸν 
γὰρ 
εἰς 
τὴν 
Ἰταλίαν 
πλοῦν 
ὁ 
χειμὼν 
ἐκώλυε. 
Καθʼ 
ὃ 
δὲ 
καιροῦ 
Τίτος 
Καῖσαρ 
τοῖς 
Ἱεροσολύμοις 
πολιορκῶν 
προσήδρευεν, 
ἐν 
τούτῳ 
νεὼς 
φορτίδος 
Οὐεσπασιανὸς 
ἐπιβὰς 
ἀπὸ 
τῆς 
Ἀλεξανδρείας 
εἰς 
Ῥόδον 
διέβαινεν. 
ἐντεῦθεν 
δὲ 
πλέων 
ἐπὶ 
τριήρων 
καὶ 
πάσας 
τὰς 
ἐν 
τῷ 
παράπλῳ 
πόλεις 
ἐπελθὼν 
εὐκταίως 
αὐτὸν 
δεχομένας, 
ἀπὸ 
τῆς 
Ἰωνίας 
εἰς 
τὴν 
Ἑλλάδα 
περαιοῦται 
κἀκεῖθεν 
ἀπὸ 
Κερκύρας 
ἐπʼ 
ἄκραν 
Ἰαπυγίαν, 
ὅθεν 
ἤδη 
κατὰ 
γῆν 
ἐποιεῖτο 
τὴν 
πορείαν. 
Τίτος 
δὲ 
ἀπὸ 
τῆς 
ἐπὶ 
θαλάττῃ 
Καισαρείας 
ἀναζεύξας 
εἰς 
τὴν 
Φιλίππου 
καλουμένην 
Καισάρειαν 
ἧκε 
συχνόν 
τʼ 
ἐν 
αὐτῇ 
χρόνον 
ἐπέμεινεν 
παντοίας 
θεωρίας 
ἐπιτελῶν 
καὶ 
πολλοὶ 
τῶν 
αἰχμαλώτων 
ἐνταῦθα 
διεφθάρησαν, 
οἱ 
μὲν 
θηρίοις 
παραβληθέντες, 
οἱ 
δὲ 
κατὰ 
πληθὺν 
ἀλλήλοις 
ἀναγκαζόμενοι 
χρήσασθαι 
πολεμίοις. 
ἐνταῦθα 
καὶ 
τὴν 
Σίμωνος 
τοῦ 
Γιώρα 
σύλληψιν 
ἐπύθετο 
τοῦτον 
γενομένην 
τὸν 
τρόπον. 
Σίμων 
οὗτος 
Ἱεροσολύμων 
πολιορκουμένων 
ἐπὶ 
τῆς 
ἄνω 
πόλεως 
ὤν, 
ἐπεὶ 
τῶν 
τειχῶν 
ἐντὸς 
ἡ 
Ῥωμαίων 
στρατιὰ 
γενομένη 
πᾶσαν 
ἐπόρθει 
τὴν 
πόλιν, 
τότε 
τῶν 
φίλων 
τοὺς 
πιστοτάτους 
παραλαβὼν 
καὶ 
σὺν 
αὐτοῖς 
λιθοτόμους 
τε 
καὶ 
τὸν 
πρὸς 
τὴν 
ἐργασίαν 
ἐπιτήδειον 
τούτοις 
σίδηρον 
τροφήν 
τε 
διαρκεῖν 
εἰς 
πολλὰς 
ἡμέρας 
δυναμένην, 
σὺν 
ἐκείνοις 
ἅπασι 
καθίησιν 
αὑτὸν 
εἴς 
τινα 
τῶν 
ἀφανῶν 
ὑπονόμων. 
καὶ 
μέχρι 
μὲν 
ἦν 
τὸ 
παλαιὸν 
ὄρυγμα, 
προυχώρουν 
διʼ 
αὐτοῦ, 
τῆς 
στερεᾶς 
δὲ 
γῆς 
ὑπαντώσης 
ταύτην 
ὑπενόμευον, 
ἐλπίδι 
τοῦ 
πορρωτέρω 
δυνήσεσθαι 
προελθόντες 
ἐν 
ἀσφαλεῖ 
ποιησάμενοι 
τὴν 
ἀνάδυσιν 
ἀποσώζεσθαι. 
ψευδῆ 
δὲ 
τὴν 
ἐλπίδα 
διήλεγχεν 
ἡ 
πεῖρα 
τῶν 
ἔργων· 
ὀλίγον 
τε 
γὰρ 
μόλις 
προύβαινον 
οἱ 
μεταλλεύοντες, 
ἥ 
τε 
τροφὴ 
καίτοι 
ταμιευομένοις 
ἔμελλεν 
ἐπιλείψειν. 
τότε 
δὴ 
τοίνυν 
ὡς 
διʼ 
ἐκπλήξεως 
ἀπατῆσαι 
τοὺς 
Ῥωμαίους 
δυνησόμενος 
λευκοὺς 
ἐνδιδύσκει 
χιτωνίσκους 
καὶ 
πορφυρᾶν 
ἐμπερονησάμενος 
χλανίδα 
κατʼ 
αὐτὸν 
ἐκεῖνον 
τὸν 
τόπον, 
ἐν 
ᾧ 
τὸ 
ἱερὸν 
ἦν 
πρόσθεν, 
ἐκ 
τῆς 
γῆς 
ἀνεφάνη. 
τὸ 
μὲν 
οὖν 
πρῶτον 
τοῖς 
ἰδοῦσι 
θάμβος 
προσέπεσε 
καὶ 
κατὰ 
χώραν 
ἔμενον, 
ἔπειτα 
δʼ 
ἐγγυτέρω 
προσελθόντες 
ὅστις 
ἐστὶν 
ἤροντο. 
καὶ 
τοῦτο 
μὲν 
οὐκ 
ἐδήλου 
Σίμων 
αὐτοῖς, 
καλεῖν 
δὲ 
τὸν 
ἡγεμόνα 
προσέταττεν. 
καὶ 
ταχέως 
πρὸς 
αὐτὸν 
δραμόντων 
ἧκεν 
Τερέντιος 
Ῥοῦφος· 
οὗτος 
γὰρ 
ἄρχων 
τῆς 
στρατιᾶς 
κατελέλειπτο· 
πυθόμενός 
τε 
παρʼ 
αὐτοῦ 
πᾶσαν 
τὴν 
ἀλήθειαν 
τὸν 
μὲν 
ἐφύλαττε 
δεδεμένον, 
Καίσαρι 
δʼ 
ὅπως 
εἴη 
συνειλημμένος 
ἐδήλου. 
Σίμωνα 
μὲν 
οὖν 
εἰς 
δίκην 
τῆς 
κατὰ 
τῶν 
πολιτῶν 
ὠμότητος, 
ὧν 
πικρῶς 
αὐτὸς 
ἐτυράννησεν, 
ὑπὸ 
τοῖς 
μάλιστα 
μισοῦσι 
πολεμίοις 
ἐποίησεν 
ὁ 
θεός, 
οὐ 
βίᾳ 
γενόμενον 
αὐτοῖς 
ὑποχείριον, 
ἀλλʼ 
αὑτὸν 
ἑκουσίως 
εἰς 
τὴν 
τιμωρίαν 
παραβαλόντα, 
διʼ 
ὃ 
πολλοὺς 
αὐτὸς 
ὠμῶς 
ἀπέκτεινε 
ψευδεῖς 
αἰτίας 
ἐπιφέρων 
τῆς 
πρὸς 
Ῥωμαίους 
μεταβολῆς. 
οὐδὲ 
γὰρ 
διαφεύγει 
πονηρία 
θεοῦ 
χόλον, 
οὐδὲ 
ἀσθενὴς 
ἡ 
δίκη, 
χρόνῳ 
δὲ 
 μέτεισι 
τοὺς 
εἰς 
αὐτὴν 
παρανομήσαντας 
καὶ 
χείρω 
τὴν 
τιμωρίαν 
ἐπιφέρει 
τοῖς 
πονηροῖς, 
ὅτι 
καὶ 
προσεδόκησαν 
αὐτῆς 
ἀπηλλάχθαι 
μὴ 
παραυτίκα 
κολασθέντες. 
ἔγνω 
τοῦτο 
καὶ 
Σίμων 
εἰς 
τὰς 
Ῥωμαίων 
ὀργὰς 
ἐμπεσών. 
ἡ 
δʼ 
ἐκείνου 
γῆθεν 
ἄνοδος 
πολὺ 
καὶ 
τῶν 
ἄλλων 
στασιαστῶν 
πλῆθος 
ὑπʼ 
ἐκείνας 
τὰς 
ἡμέρας 
ἐν 
τοῖς 
ὑπονόμοις 
φωραθῆναι 
παρεσκεύασε. 
Καίσαρι 
δὲ 
εἰς 
τὴν 
παράλιον 
ἐπανελθόντι 
Καισάρειαν 
Σίμων 
προσήχθη 
δεδεμένος· 
κἀκεῖνον 
μὲν 
εἰς 
ὃν 
ἐπιτελεῖν 
ἐν 
Ῥώμῃ 
παρεσκευάζετο 
θρίαμβον 
προσέταξε 
φυλάττειν. 
Διατρίβων 
δʼ 
αὐτόθι 
τὴν 
τἀδελφοῦ 
γενέθλιον 
ἡμέραν 
ἐπιφανῶς 
ἑώρταζε, 
πολὺ 
καὶ 
τῆς 
τῶν 
Ἰουδαίων 
κολάσεως 
εἰς 
τὴν 
ἐκείνου 
τιμὴν 
ἀνατιθείς. 
ὁ 
γὰρ 
ἀριθμὸς 
τῶν 
ἔν 
τε 
ταῖς 
πρὸς 
τὰ 
θηρία 
μάχαις 
καὶ 
τῶν 
καταπιμπραμένων 
ἔν 
τε 
ταῖς 
ἀλληλοκτονίαις 
ἀναιρουμένων 
πεντακοσίους 
ἐπὶ 
τοῖς 
δισχιλίοις 
ὑπερέβαλε. 
πάντα 
μέντοι 
Ῥωμαίοις 
ἐδόκει 
ταῦτα 
μυρίοις 
αὐτῶν 
ἀπολλυμένων 
τρόποις 
ἐλάττων 
κόλασις 
εἶναι. 
μετὰ 
τοῦτο 
Καῖσαρ 
εἰς 
Βηρυτὸν 
ἧκεν· 
ἡ 
δʼ 
ἐστὶν 
ἐν 
τῇ 
Φοινίκῃ 
πόλις 
Ῥωμαίων 
ἄποικος· 
κἀνταῦθα 
χρονιωτέραν 
ἐποιήσατο 
τὴν 
ἐπιδημίαν 
πλείονι 
χρώμενος 
τῇ 
λαμπρότητι 
περὶ 
τὴν 
τοῦ 
πατρὸς 
ἡμέραν 
γενέθλιον 
ἔν 
τε 
ταῖς 
τῶν 
θεωριῶν 
πολυτελείαις 
καὶ 
κατὰ 
τὴν 
ἄλλην 
ἐπίνοιαν 
τῶν 
ἄλλων 
ἀναλωμάτων. 
τὸ 
δὲ 
τῶν 
αἰχμαλώτων 
πλῆθος 
τὸν 
αὐτὸν 
τρόπον 
ὡς 
πρόσθεν 
ἀπώλλυτο. 
Γενέσθαι 
δὲ 
συνέβη 
περὶ 
τὸν 
καιρὸν 
τοῦτον 
καὶ 
τοῖς 
ἐν 
Ἀντιοχείᾳ 
τῶν 
Ἰουδαίων 
ὑπολειπομένοις 
ἐγκλήματα 
καὶ 
κίνδυνον 
ὀλέθρου 
τῆς 
πόλεως 
ἐπʼ 
αὐτοὺς 
τῶν 
Ἀντιοχέων 
ἐκταραχθείσης 
 διά 
τε 
τὰς 
ἐν 
τῷ 
παρόντι 
διαβολὰς 
αὐτοῖς 
ἐπενεχθείσας 
καὶ 
διὰ 
τὰ 
ὑπηργμένα 
χρόνῳ 
πρόσθεν 
οὐ 
πολλῷ, 
περὶ 
ὧν 
ἀναγκαῖόν 
ἐστι 
διὰ 
συντόμων 
προειπεῖν, 
ἵνα 
καὶ 
τῶν 
μετὰ 
ταῦτα 
πραχθέντων 
εὐπαρακολούθητον 
ποιήσωμαι 
τὴν 
διήγησιν. 
Τὸ 
γὰρ 
Ἰουδαίων 
γένος 
πολὺ 
μὲν 
κατὰ 
πᾶσαν 
τὴν 
οἰκουμένην 
παρέσπαρται 
τοῖς 
ἐπιχωρίοις, 
πλεῖστον 
δὲ 
τῇ 
Συρίᾳ 
κατὰ 
τὴν 
γειτνίασιν 
ἀναμεμιγμένον 
ἐξαιρέτως 
ἐπὶ 
τῆς 
Ἀντιοχείας 
ἦν 
πολὺ 
διὰ 
τὸ 
τῆς 
πόλεως 
μέγεθος· 
μάλιστα 
δʼ 
αὐτοῖς 
ἀδεᾶ 
τὴν 
ἐκεῖ 
κατοίκησιν 
οἱ 
μετʼ 
Ἀντίοχον 
βασιλεῖς 
παρέσχον· 
Ἀντίοχος 
μὲν 
γὰρ 
ὁ 
κληθεὶς 
Ἐπιφανὴς 
Ἱεροσόλυμα 
πορθήσας 
τὸν 
νεὼν 
ἐσύλησεν, 
οἱ 
δὲ 
μετʼ 
αὐτὸν 
τὴν 
βασιλείαν 
παραλαβόντες 
τῶν 
ἀναθημάτων 
ὅσα 
χαλκᾶ 
πεποίητο 
πάντα 
τοῖς 
ἐπʼ 
Ἀντιοχείας 
Ἰουδαίοις 
ἀπέδοσαν 
εἰς 
τὴν 
συναγωγὴν 
αὐτῶν 
ἀναθέντες, 
καὶ 
συνεχώρησαν 
αὐτοῖς 
ἐξ 
ἴσου 
τῆς 
πόλεως 
τοῖς 
Ἕλλησι 
μετέχειν. 
τὸν 
αὐτὸν 
δὲ 
τρόπον 
καὶ 
τῶν 
μετὰ 
ταῦτα 
βασιλέων 
αὐτοῖς 
προσφερομένων 
εἴς 
τε 
πλῆθος 
ἐπέδωκαν 
καὶ 
τῇ 
κατασκευῇ 
καὶ 
τῇ 
πολυτελείᾳ 
τῶν 
ἀναθημάτων 
τὸ 
ἱερὸν 
ἐξελάμπρυναν, 
ἀεί 
τε 
προσαγόμενοι 
ταῖς 
θρησκείαις 
πολὺ 
πλῆθος 
Ἑλλήνων, 
κἀκείνους 
τρόπῳ 
τινὶ 
μοῖραν 
αὐτῶν 
πεποίηντο. 
καθʼ 
ὃν 
δὲ 
καιρὸν 
ὁ 
πόλεμος 
ἀνακεκήρυκτο, 
νεωστὶ 
δʼ 
εἰς 
τὴν 
Συρίαν 
Οὐεσπασιανὸς 
καταπεπλεύκει, 
τὸ 
δὲ 
κατὰ 
τῶν 
Ἰουδαίων 
παρὰ 
πᾶσιν 
ἤκμαζε 
μῖσος, 
τότε 
δή 
τις 
Ἀντίοχος 
εἷς 
ἐξ 
αὐτῶν 
τὰ 
μάλιστα 
διὰ 
τὸν 
πατέρα 
τιμώμενος, 
ἦν 
γὰρ 
ἄρχων 
τῶν 
ἐπʼ 
Ἀντιοχείας 
Ἰουδαίων, 
τοῦ 
δήμου 
τῶν 
Ἀντιοχέων 
ἐκκλησιάζοντος 
εἰς 
τὸ 
θέατρον 
παρελθὼν 
τόν 
τε 
πατέρα 
τὸν 
αὐτοῦ 
καὶ 
τοὺς 
ἄλλους 
ἐνεδείκνυτο 
κατηγορῶν, 
ὅτι 
νυκτὶ 
μιᾷ 
καταπρῆσαι 
τὴν 
πόλιν 
ἅπασαν 
διεγνώκεισαν, 
καὶ 
παρεδίδου 
ξένους 
Ἰουδαίους 
τινὰς 
ὡς 
κεκοινωνηκότας 
τῶν 
βεβουλευμένων. 
ταῦτα 
ἀκούων 
ὁ 
δῆμος 
τὴν 
ὀργὴν 
οὐ 
κατεῖχεν, 
ἀλλʼ 
ἐπὶ 
μὲν 
τοὺς 
παραδοθέντας 
πῦρ 
εὐθὺς 
ἐκέλευον 
κομίζειν, 
καὶ 
παραχρῆμα 
πάντες 
ἐπὶ 
 τοῦ 
θεάτρου 
κατεφλέγησαν, 
ἐπὶ 
δὲ 
τὸ 
πλῆθος 
ὥρμητο 
τῶν 
Ἰουδαίων 
ἐν 
τῷ 
τάχιον 
ἐκείνους 
τιμωρίᾳ 
περιβαλεῖν 
τὴν 
αὐτῶν 
πατρίδα 
σώζειν 
νομίζοντες. 
Ἀντίοχος 
δὲ 
προσεπέτεινε 
τὴν 
ὀργήν, 
περὶ 
μὲν 
τῆς 
αὐτοῦ 
μεταβολῆς 
καὶ 
τοῦ 
μεμισηκέναι 
τὰ 
τῶν 
Ἰουδαίων 
ἔθη 
τεκμήριον 
ἐμπαρέχειν 
οἰόμενος 
τὸ 
ἐπιθύειν 
ὥσπερ 
νόμος 
ἐστὶ 
τοῖς 
Ἕλλησιν· 
ἐκέλευε 
δὲ 
καὶ 
τοὺς 
ἄλλους 
τὸ 
αὐτὸ 
ποιεῖν 
ἀναγκάζειν· 
φανεροὺς 
γὰρ 
γενήσεσθαι 
τῷ 
μὴ 
θέλειν 
τοὺς 
ἐπιβεβουλευκότας. 
χρωμένων 
δὲ 
τῇ 
πείρᾳ 
τῶν 
Ἀντιοχέων 
ὀλίγοι 
μὲν 
ὑπέμειναν, 
οἱ 
δὲ 
μὴ 
βουληθέντες 
ἀνῃρέθησαν. 
Ἀντίοχος 
δὲ 
στρατιώτας 
παρὰ 
τοῦ 
Ῥωμαίων 
ἡγεμόνος 
λαβὼν 
χαλεπὸς 
ἐφειστήκει 
τοῖς 
αὐτοῦ 
πολίταις, 
ἀργεῖν 
τὴν 
ἑβδόμην 
οὐκ 
ἐπιτρέπων, 
ἀλλὰ 
βιαζόμενος 
πάντα 
πράττειν 
ὅσα 
δὴ 
καὶ 
ταῖς 
ἄλλαις 
ἡμέραις. 
οὕτως 
τε 
τὴν 
ἀνάγκην 
ἰσχυρὰν 
ἐποίησεν, 
ὡς 
μὴ 
μόνον 
ἐπʼ 
Ἀντιοχείας 
καταλυθῆναι 
τὴν 
ἑβδομάδα 
ἀργὴν 
ἡμέραν, 
ἀλλʼ 
ἐκεῖθεν 
ἀρξαμένου 
τοῦ 
πράγματος 
κἀν 

ταῖς 
ἄλλαις 
πόλεσιν 
ὁμοίως 
βραχύν 
τινα 
χρόνον. 
Τοιούτων 
δὴ 
τοῖς 
ἐπʼ 
Ἀντιοχείας 
Ἰουδαίοις 
τῶν 
κατʼ 
ἐκεῖνον 
τὸν 
καιρὸν 
κακῶν 
γεγενημένων 
δευτέρα 
πάλιν 
συμφορὰ 
προσέπεσε, 
περὶ 
ἧς 
ἐπιχειρήσαντες 
ἀφηγεῖσθαι 
καὶ 
ταῦτα 
διεξήλθομεν. 
ἐπεὶ 
γὰρ 
συνέβη 
καταπρησθῆναι 
τὴν 
τετράγωνον 
ἀγορὰν 
ἀρχεῖά 
τε 
καὶ 
γραμματοφυλάκιον 
καὶ 
τὰς 
βασιλικάς, 
μόλις 
τε 
τὸ 
πῦρ 
ἐκωλύθη 
μετὰ 
πολλῆς 
βίας 
ἐπὶ 
πᾶσαν 
τὴν 
πόλιν 
περιφερόμενον, 
ταύτην 
Ἀντίοχος 
τὴν 
πρᾶξιν 
Ἰουδαίων 
κατηγόρει. 
καὶ 
τοὺς 
Ἀντιοχεῖς, 
εἰ 
καὶ 
μὴ 
πρότερον 
εἶχον 
πρὸς 
αὐτοὺς 
ἀπεχθῶς, 
τάχιστα 
τῇ 
διαβολῇ 
παρὰ 
τὴν 
ἐκ 
τοῦ 
συμβεβηκότος 
ταραχὴν 
ὑπαχθέντας 
πολὺ 
 μᾶλλον 
ἐκ 
τῶν 
προϋπηργμένων 
τοῖς 
ὑπʼ 
αὐτοῦ 
λεγομένοις 
πιστεύειν 
παρεσκεύασεν, 
ὡς 
μόνον 
οὐκ 
αὐτοὺς 
τὸ 
πῦρ 
ἐνιέμενον 
ὑπὸ 
τῶν 
Ἰουδαίων 
ἑωρακότας, 
καὶ 
καθάπερ 
ἐμμανεῖς 
γεγενημένοι 
μετὰ 
πολλοῦ 
τινος 
οἴστρου 
πάντες 
ἐπὶ 
τοὺς 
διαβεβλημένους 
ὥρμηντο. 
μόλις 
δʼ 
αὐτῶν 
ἐδυνήθη 
τὰς 
ὁρμὰς 
ἐπισχεῖν 
Ναῖος 
Κολλήγας 
τις 
πρεσβευτής, 
ἀξιῶν 
ἐπιτρέψαι 
Καίσαρι 
δηλωθῆναι 
περὶ 
τῶν 
γεγονότων· 
τὸν 
γὰρ 
ἡγεμονεύοντα 
τῆς 
Συρίας 
Καισέννιον 
Παῖτον 
ἤδη 
μὲν 
Οὐεσπασιανὸς 
ἐξαπεστάλκει, 
συνέβαινε 
δὲ 
παρεῖναι 
μηδέπω. 
ποιούμενος 
δὲ 
ἐπιμελῆ 
τὴν 
ἀναζήτησιν 
ὁ 
Κολλήγας 
ἐξεῦρε 
τὴν 
ἀλήθειαν, 
καὶ 
τῶν 
μὲν 
τὴν 
αἰτίαν 
ὑπʼ 
Ἀντιόχου 
λαβόντων 
Ἰουδαίων 
οὐδεὶς 
οὐδʼ 
ἐκοινώνησεν, 
ἅπαν 
δὲ 
τοὖργον 
ἔπραξαν 
ἄνθρωποί 
τινες 
ἀλιτήριοι 
διὰ 
χρεῶν 
ἀνάγκας 
νομίζοντες, 
εἰ 
τὴν 
ἀγορὰν 
καὶ 
τὰ 
δημόσια 
καταπρήσειαν 
γράμματα, 
τῆς 
ἀπαιτήσεως 
ἀπαλλαγὴν 
ἕξειν. 
Ἰουδαῖοι 
μὲν 
οὖν 
ἐπὶ 
μετεώροις 
ταῖς 
αἰτίαις 
τὸ 
μέλλον 
ἔτι 
καραδοκοῦντες 
ἐν 
φόβοις 
χαλεποῖς 
ἀπεσάλευον. 
Τίτος 
δὲ 
Καῖσαρ 
τῆς 
περὶ 
τοῦ 
πατρὸς 
ἀγγελίας 
αὐτῷ 
κομισθείσης, 
ὅτι 
πάσαις 
μὲν 
ποθεινὸς 
ταῖς 
κατὰ 
τὴν 
Ἰταλίαν 
πόλεσιν 
ἐπῆλθεν, 
μάλιστα 
δʼ 
ἡ 
Ῥώμη 
μετὰ 
πολλῆς 
αὐτὸν 
ἐδέξατο 
προθυμίας 
καὶ 
λαμπρότητος, 
εἰς 
πολλὴν 
χαρὰν 
καὶ 
θυμηδίαν 
ἐτράπετο, 
τῶν 
περὶ 
αὐτοῦ 
φροντίδων 
ὡς 
ἥδιστον 
ἦν 
ἀπηλλαγμένος. 
Οὐεσπασιανὸν 
γὰρ 
ἔτι 
μὲν 
καὶ 
μακρὰν 
ἀπόντα 
πάντες 
οἱ 
κατὰ 
τὴν 
Ἰταλίαν 
ἄνθρωποι 
ταῖς 
γνώμαις 
περιεῖπον 
ὡς 
ἥκοντα, 
τὴν 
προσδοκίαν 
ἐκ 
τοῦ 
πάνυ 
θέλειν 
ἄφιξιν 
αὐτοῦ 
νομίζοντες 
καὶ 
πάσης 
 ἀνάγκης 
ἐλευθέραν 
τὴν 
πρὸς 
αὐτὸν 
ἔχοντες 
εὔνοιαν. 
τῇ 
τε 
γὰρ 
βουλῇ 
κατὰ 
μνήμην 
τῶν 
γεγενημένων 
ἐν 
ταῖς 
τῶν 
ἡγεμόνων 
μεταβολαῖς 
συμφορῶν 
εὐκταῖον 
ἦν 
ἀπολαβεῖν 
ἡγεμόνα 
γήρως 
σεμνότητι 
καὶ 
πράξεων 
ἀκμῇ 
πολεμικῶν 
κεκοσμημένον, 
ᾧ 
τὴν 
ὑπεροχὴν 
πρὸς 
μόνην 
ἠπίσταντο 
τὴν 
τῶν 
ἀρχομένων 
σωτηρίαν 
ἐσομένην. 
καὶ 
μὴν 
ὁ 
δῆμος 
ὑπὸ 
τῶν 
ἐμφυλίων 
κακῶν 
τετρυχωμένος 
ἔτι 
μᾶλλον 
ἐλθεῖν 
αὐτὸν 
ἔσπευδε, 
τότε 
δὴ 
βεβαίως 
μὲν 
ἀπαλλαγήσεσθαι 
τῶν 
συμφορῶν 
ὑπολαμβάνων, 
ἀπολήψεσθαι 
δὲ 
τὴν 
ἄδειαν 
μετὰ 
τῆς 
εὐετηρίας 
πεπιστευκώς. 
ἐξαιρέτως 
δὲ 
τὸ 
στρατιωτικὸν 
εἰς 
αὐτὸν 
ἀφεώρα· 
μάλιστα 
γὰρ 
οὗτοι 
τῶν 
κατωρθωμένων 
αὐτῷ 
πολέμων 
ἐγίνωσκον 
τὸ 
μέγεθος, 
τῆς 
ἀπειρίας 
δὲ 
τῶν 
ἄλλων 
ἡγεμόνων 
καὶ 
τῆς 
ἀνανδρίας 
πεπειραμένοι 
πολλῆς 
μὲν 
αἰσχύνης 
αὐτοὺς 
ἐπεθύμουν 
ἀπηλλάχθαι, 
τὸν 
μόνον 
δὲ 
καὶ 
σώζειν 
αὐτοὺς 
καὶ 
κοσμεῖν 
δυνάμενον 
ἀπολαβεῖν 
ηὔχοντο. 
τοιαύτης 
δὲ 
εὐνοίας 
ἐξ 
ἁπάντων 
ὑπαρχούσης 
τοῖς 
μὲν 
κατὰ 
τὰς 
ἀξιώσεις 
προύχουσι 
τῶν 
ἀνδρῶν 
οὐκέτʼ 
ἀνεκτὸν 
ἦν 
ἀναμένειν, 
ἀλλὰ 
πορρωτάτω 
τῆς 
Ῥώμης 
αὐτῷ 
προεντυχεῖν 
ἔσπευδον. 
οὐ 
μὴν 
οὐδὲ 
τῶν 
ἄλλων 
τις 
ἠνείχετο 
τῆς 
ἐντεύξεως 
τὴν 
ἀναβολήν, 
ἀλλʼ 
οὕτως 
ἐξεχέοντο 
πάντες 
ἀθρόοι 
καὶ 
πᾶσιν 
εὐπορώτερον 
καὶ 
ῥᾷον 
ἐδόκει 
τοῦ 
μένειν 
τὸ 
ἀπιέναι, 
ὡς 
καὶ 
τὴν 
πόλιν 
αὐτὴν 
τότε 
πρῶτον 
ἐν 
ἑαυτῇ 
λαβεῖν 
ὀλιγανθρωπίας 
αἴσθησιν 
ἰδίαν· 
ἦσαν 
γὰρ 
ἐλάττους 
τῶν 
ἀπιόντων 
οἱ 
μένοντες. 
ἐπεὶ 
δὲ 
προσιὼν 
ἠγγέλλετο, 
καὶ 
τὴν 
ἡμερότητα 
τῆς 
ἐντεύξεως 
αὐτοῦ 
τὴν 
πρὸς 
ἑκάστους 
ἐδήλουν 
οἱ 
προσελθόντες, 
ἅπαν 
ἤδη 
τὸ 
λοιπὸν 
πλῆθος 
ἅμα 
γυναιξὶ 
καὶ 
παισὶν 
ἐπὶ 
ταῖς 
παρόδοις 
ἐξεδέχετο, 
καὶ 
καθʼ 
οὓς 
γένοιτο 
παριὼν 
οὗτοι 
πρὸς 
τὴν 
ἡδονὴν 
τῆς 
θέας 
καὶ 
τὸ 
μειλίχιον 
αὐτοῦ 
τῆς 
ὄψεως 
παντοίας 
ἠφίεσαν 
φωνάς, 
τὸν 
εὐεργέτην 
καὶ 
σωτῆρα 
καὶ 
μόνον 
ἄξιον 
ἡγεμόνα 
τῆς 
Ῥώμης 
ἀνακαλοῦντες· 
ἅπασα 
δʼ 
ἡ 
πόλις 
 ὡς 
νεὼς 
ἦν 
στεφανωμάτων 
καὶ 
θυμιαμάτων 
ἀνάπλεως. 
μόλις 
δʼ 
ὑπὸ 
πλήθους 
τῶν 
περὶ 
αὐτὸν 
ἱσταμένων 
δυνηθεὶς 
εἰς 
τὸ 
βασίλειον 
ἐλθεῖν 
αὐτὸς 
μὲν 
τοῖς 
ἔνδον 
θεοῖς 
θυσίας 
τῆς 
ἀφίξεως 
χαριστηρίους 
ἐπετέλει, 
προτρέπεται 
δὲ 
τὰ 
πλήθη 
πρὸς 
εὐωχίαν 
καὶ 
κατὰ 
φυλὰς 
καὶ 
γένη 
καὶ 
γειτονίας 
ποιούμενοι 
τὰς 
ἑστιάσεις 
ηὔχοντο 
τῷ 
θεῷ 
σπένδοντες 
αὐτόν 
τʼ 
ἐπὶ 
πλεῖστον 
χρόνον 
Οὐεσπασιανὸν 
ἐπιμεῖναι 
τῇ 
Ῥωμαίων 
ἡγεμονίᾳ, 
καὶ 
παισὶν 
αὐτοῦ 
καὶ 
τοῖς 
ἐξ 
ἐκείνων 
ἀεὶ 
γινομένοις 
φυλαχθῆναι 
τὸ 
κράτος 
ἀνανταγώνιστον. 
ἡ 
μὲν 
οὖν 
Ῥωμαίων 
πόλις 
οὕτως 
Οὐεσπασιανὸν 
ἐκδεξαμένη 
προθύμως 
εὐθὺς 
εἰς 
πολλὴν 
εὐδαιμονίαν 
ἐπεδίδου. 
Πρὸ 
δὲ 
τούτων 
τῶν 
χρόνων, 
ἐν 
οἷς 
Οὐεσπασιανὸς 
μὲν 
περὶ 
Ἀλεξάνδρειαν 
ἦν, 
Τίτος 
δὲ 
τῇ 
τῶν 
Ἱεροσολύμων 
προσήδρευε 
πολιορκίᾳ, 
πολὺ 
μέρος 
Γερμανῶν 
ἐκινήθη 
πρὸς 
ἀπόστασιν, 
οἷς 
καὶ 
Γαλατῶν 
οἱ 
πλεῖστοι 
συμφρονήσαντες 
κοινῇ 
μεγάλας 
ἐλπίδας 
αὐτοῖς 
συνέθεσαν 
ὡς 
καὶ 
τῆς 
Ῥωμαίων 
ἀπαλλαξόμενοι 
δεσποτείας. 
ἐπῆρε 
δὲ 
τοὺς 
Γερμανοὺς 
ἅψασθαι 
τῆς 
ἀποστάσεως 
καὶ 
τὸν 
πόλεμον 
ἐξενεγκεῖν 
πρώτη 
μὲν 
ἡ 
φύσις 
οὖσα 
λογισμῶν 
ἔρημος 
ἀγαθῶν 
καὶ 
μετὰ 
μικρᾶς 
ἐλπίδος 
ἑτοίμως 
ῥιψοκίνδυνος· 
ἔπειτα 
δὲ 
καὶ 
μῖσος 
τὸ 
πρὸς 
τοὺς 
κρατοῦντας, 
ἐπεὶ 
μόνοις 
ἴσασι 
Ῥωμαίοις 
τὸ 
γένος 
αὐτῶν 
δουλεύειν 
βεβιασμένον. 
οὐ 
μὴν 
ἀλλὰ 
μάλιστά 
γε 
πάντων 
ὁ 
καιρὸς 
αὐτοῖς 
θάρσος 
ἐνεποίησεν· 
ὁρῶντες 
γὰρ 
τὴν 
Ῥωμαίων 
ἀρχὴν 
ταῖς 
συνεχέσι 
τῶν 
αὐτοκρατόρων 
ἀλλαγαῖς 
ἐν 
ἑαυτῇ 
τεταραγμένην, 
πᾶν 
τε 
μέρος 
τῆς 
ὑπʼ 
αὐτοῖς 
οἰκουμένης 
πυνθανόμενοι 
μετέωρον 
εἶναι 
καὶ 
κραδαίνεσθαι, 
τοῦτον 
σφίσιν 
αὐτοῖς 
ἄριστον 
ὑπὸ 
τῆς 
ἐκείνων 
κακοπραγίας 
καὶ 
στάσεως 
καιρὸν 
ᾠήθησαν 
παραδεδόσθαι. 
ἐνῆγον 
δὲ 
τὸ 
βούλευμα 
καὶ 
ταύταις 
αὐτοὺς 
ταῖς 
ἐλπίσιν 
ἐτύφουν 
 Κλασσικός 
τις 
καὶ 
Οὐίτιλλος 
τῶν 
παρʼ 
αὐτοῖς 
[ὄντες] 
ἡγεμόνων, 
οἳ 
δῆλον 
μὲν 
ὡς 
ἐκ 
μακροῦ 
ταύτης 
ἐφίεντο 
τῆς 
νεωτεροποιίας, 
ὑπὸ 
τοῦ 
καιροῦ 
δὲ 
θαρσῆσαι 
προαχθέντες 
τὴν 
αὐτῶν 
γνώμην 
ἐξέφηναν· 
ἔμελλον 
δὲ 
προθύμως 
διακειμένοις 
τὴν 
πεῖραν 
τοῖς 
πλήθεσι 
προσφέρειν. 
πολλοῦ 
δὲ 
μέρους 
ἤδη 
τῶν 
Γερμανῶν 
τὴν 
ἀποστασίαν 
ἀνωμολογηκότος 
καὶ 
τῶν 
ἄλλων 
οὐκ 
ἄνδιχα 
φρονησάντων, 
ὥσπερ 
ἐκ 
δαιμονίου 
προνοίας 
Οὐεσπασιανὸς 
πέμπει 
γράμματα 
Πετιλίῳ 
Κερεαλίῳ 
τὸ 
πρότερον 
ἡγεμόνι 
Γερμανίας 
γενομένῳ, 
τὴν 
ὕπατον 
διδοὺς 
τιμὴν 
καὶ 
κελεύων 
ἄρξοντα 
Βρεττανίας 
ἀπιέναι. 
πορευόμενος 
οὖν 
ἐκεῖνος 
ὅποι 
προσετέτακτο 
καὶ 
τὰ 
περὶ 
τὴν 
ἀπόστασιν 
τῶν 
Γερμανῶν 
πυθόμενος, 
ἤδη 
συνειλεγμένοις 
αὐτοῖς 
ἐπιπεσὼν 
καὶ 
παραταξάμενος 
πολύ 
τε 
πλῆθος 
αὐτῶν 
ἀναιρεῖ 
κατὰ 
τὴν 
μάχην 
καὶ 
τῆς 
ἀνοίας 
παυσαμένους 
ἠνάγκασε 
σωφρονεῖν. 
ἔμελλον 
δὲ 
κἀκείνου 
μὴ 
θᾶττον 
εἰς 
τοὺς 
τόπους 
παραβαλόντος 
δίκην 
οὐκ 
εἰς 
μακρὰν 
ὑφέξειν· 
ἡνίκα 
γὰρ 
πρῶτον 
ἡ 
τῆς 
ἀποστάσεως 
αὐτῶν 
ἀγγελία 
τῇ 
Ῥώμῃ 
προσέπεσε, 
Δομετιανὸς 
Καῖσαρ 
πυθόμενος 
οὐχ 
ὡς 
ἂν 
ἕτερος 
ἐν 
τούτῳ 
τῆς 
ἡλικίας, 
νέος 
γὰρ 
ἦν 
ἔτι 
παντάπασιν, 
τηλικοῦτον 
ἄρασθαι 
μέγεθος 
πραγμάτων 
ὤκνησεν, 
ἔχων 
δὲ 
πατρόθεν 
ἔμφυτον 
τὴν 
ἀνδραγαθίαν 
καὶ 
τελειοτέραν 
τὴν 
ἄσκησιν 
τῆς 
ἡλικίας 
πεποιημένος 
ἐπὶ 
τοὺς 
βαρβάρους 
εὐθὺς 
ἤλαυνεν. 
οἱ 
δὲ 
πρὸς 
τὴν 
φήμην 
τῆς 
ἐφόδου 
καταπεσόντες 
ἐπʼ 
αὐτῷ 
σφᾶς 
αὐτοὺς 
ἐποιήσαντο 
μέγα 
τοῦ 
φόβου 
κέρδος 
εὑράμενοι 
τὸ 
χωρὶς 
συμφορῶν 
ὑπὸ 
τὸν 
αὐτὸν 
πάλιν 
ζυγὸν 
ὑπαχθῆναι. 
πᾶσιν 
οὖν 
ἐπιθεὶς 
τοῖς 
περὶ 
τὴν 
Γαλατίαν 
τάξιν 
 τὴν 
προσήκουσαν 
Δομετιανός, 
ὡς 
μηδʼ 
αὖθις 
ἄν 
ποτε 
ῥᾳδίως 
ἔτι 
τἀκεῖ 
ταραχθῆναι, 
λαμπρὸς 
καὶ 
περίβλεπτος 
ἐπὶ 
κρείττοσι 
μὲν 
τῆς 
ἡλικίας, 
πρέπουσι 
δὲ 
τῷ 
πατρὶ 
κατορθώμασιν 
εἰς 
τὴν 
Ῥώμην 
ἀνέζευξε. 
Τῇ 
δὲ 
προειρημένῃ 
Γερμανῶν 
ἀποστάσει 
κατὰ 
τὰς 
αὐτὰς 
ἡμέρας 
καὶ 
Σκυθικὸν 
τόλμημα 
πρὸς 
Ῥωμαίους 
συνέδραμεν. 
οἱ 
γὰρ 
καλούμενοι 
Σκυθῶν 
Σαρμάται, 
πολὺ 
πλῆθος 
ὄντες, 
ἄδηλοι 
μὲν 
τὸν 
Ἴστρον 
ἐπεραιώθησαν 
εἰς 
τὴν 
ἐπιτάδε, 
πολλῇ 
δὲ 
βίᾳ 
καὶ 
χαλεποὶ 
διὰ 
τὸ 
παντάπασιν 
ἀνέλπιστον 
τῆς 
ἐφόδου 
προσπεσόντες 
πολλοὺς 
μὲν 
τῶν 
ἐπὶ 
τῆς 
φρουρᾶς 
Ῥωμαίων 
ἀναιροῦσι, 
καὶ 
τὸν 
πρεσβευτὴν 
τὸν 
ὑπατικὸν 
Φοντήιον 
Ἀγρίππαν 
ὑπαντιάσαντα 
καρτερῶς 
μαχόμενον 
κτείνουσι, 
τὴν 
δʼ 
ὑποκειμένην 
χώραν 
ἅπασαν 
κατέτρεχον 
ἄγοντες 
καὶ 
φέροντες 
ὅτῳ 
περιπέσοιεν. 
Οὐεσπασιανὸς 
δὲ 
τὰ 
γεγενημένα 
καὶ 
τὴν 
πόρθησιν 
τῆς 
Μυσίας 
πυθόμενος 
Ῥούβριον 
Γάλλον 
ἐκπέμπει 
δίκην 
ἐπιθήσοντα 
τοῖς 
Σαρμάταις. 
ὑφʼ 
οὗ 
πολλοὶ 
μὲν 
αὐτῶν 
ἐν 
ταῖς 
μάχαις 
ἀπέθανον, 
τὸ 
δὲ 
περισωθὲν 
μετὰ 
δέους 
εἰς 
τὴν 
οἰκείαν 
διέφυγεν. 
τοῦτο 
δὲ 
τῷ 
πολέμῳ 
τέλος 
ἐπιθεὶς 
ὁ 
στρατηγὸς 
καὶ 
τῆς 
εἰς 
τὸ 
μέλλον 
ἀσφαλείας 
προυνόησε· 
πλείοσι 
γὰρ 
καὶ 
μείζοσι 
φυλακαῖς 
τὸν 
τόπον 
διέλαβεν, 
ὡς 
εἶναι 
τοῖς 
βαρβάροις 
τὴν 
διάβασιν 
τελέως 
ἀδύνατον. 
ὁ 
μὲν 
οὖν 
περὶ 
τὴν 
Μυσίαν 
πόλεμος 
ταχεῖαν 
οὕτως 
ἔλαβε 
τὴν 
κρίσιν. 
Τίτος 
δὲ 
Καῖσαρ 
χρόνον 
μέν 
τινα 
διέτριβεν 
ἐν 
Βηρυτῷ, 
καθὰ 
προειρήκαμεν, 
ἐκεῖθεν 
δὲ 
ἀναζεύξας 
καὶ 
διʼ 
ὧν 
ᾔει 
πόλεων 
τῆς 
Συρίας 
ἐν 
πάσαις 
θεωρίας 
τε 
συντελῶν 
πολυτελεῖς 
καὶ 
τῶν 
 Ἰουδαίων 
τοὺς 
αἰχμαλώτους 
εἰς 
ἐπίδειξιν 
τῆς 
ἑαυτῶν 
ἀπωλείας 
ἀποχρώμενος, 
θεᾶται 
κατὰ 
τὴν 
πορείαν 
ποταμοῦ 
φύσιν 
ἀξίαν 
ἱστορηθῆναι. 
ῥεῖ 
μὲν 
γὰρ 
μέσος 
Ἀρκέας 
τῆς 
Ἀγρίππα 
βασιλείας 
καὶ 
Ῥαφανέας, 
ἔχει 
δὲ 
θαυμαστὴν 
ἰδιότητα· 
πολὺς 
γὰρ 
ὤν, 
ὅτε 
ῥεῖ, 
καὶ 
κατὰ 
τὴν 
φορὰν 
οὐ 
σχολαῖος, 
ἔπειτα 
δὲ 
πᾶς 
ἐκ 
τῶν 
πηγῶν 
ἐπιλείπων 
ἓξ 
ἡμερῶν 
ἀριθμὸν 
ξηρὸν 
παραδίδωσιν 
ὁρᾶν 
τὸν 
τόπον· 
εἶθʼ 
ὥσπερ 
οὐδεμιᾶς 
γενομένης 
μεταβολῆς 
ὅμοιος 
κατὰ 
τὴν 
ἑβδόμην 
ἐκδίδωσι, 
καὶ 
ταύτην 
ἀεὶ 
τὴν 
τάξιν 
ἀκριβῶς 
τετήρηται 
διαφυλάττων· 
ὅθεν 
δὴ 
καὶ 
Σαββατικὸν 
αὐτὸν 
κεκλήκασιν 
ἀπὸ 
τῆς 
ἱερᾶς 
τῶν 
Ἰουδαίων 
ἑβδόμης 
οὕτως 
ὀνομάσαντες. 
Ὁ 
δὲ 
τῶν 
Ἀντιοχέων 
δῆμος 
ἐπεὶ 
πλησίον 
ὄντα 
Τίτον 
ἐπυνθάνοντο, 
μένειν 
μὲν 
ἐντὸς 
τειχῶν 
ὑπὸ 
χαρᾶς 
οὐχ 
ὑπέμενον, 
ἔσπευδον 
δὲ 
ἐπὶ 
τὴν 
ὑπάντησιν· 
καὶ 
τριάκοντα 
σταδίων 
ἐπὶ 
πλέον 
προῆλθον 
οὐκ 
ἄνδρες 
μόνον 
ἀλλὰ 
καὶ 
γυναικῶν 
πλῆθος 
ἅμα 
παισὶ 
τῆς 
πόλεως 
ἐκχεόμενοι. 
κἀπειδήπερ 
ἐθεάσαντο 
προσιόντα, 
παρὰ 
τὴν 
ὁδὸν 
ἑκατέρωθεν 
καταστάντες 
τάς 
τε 
δεξιὰς 
προύτεινον 
προσαγορεύοντες 
καὶ 
παντοίοις 
ἐπιφημίσμασι 
χρώμενοι 
συνυπέστρεφον· 
συνεχὴς 
δὲ 
ἦν 
αὐτῶν 
παρὰ 
πάσας 
ἅμα 
τὰς 
εὐφημίας 
δέησις 
ἐκβαλεῖν 
τῆς 
πόλεως 
τοὺς 
Ἰουδαίους. 
Τίτος 
μὲν 
οὖν 
οὐδὲν 
ἐνέδωκεν 
πρὸς 
ταύτην 
τὴν 
δέησιν, 
ἀλλʼ 
ἡσυχῆ 
τῶν 
λεγομένων 
ἐπήκουεν· 
ἐπʼ 
ἀδήλῳ 
δὲ 
τῷ 
τί 
φρονεῖ 
καὶ 
τί 
ποιήσει 
πολὺς 
καὶ 
χαλεπὸς 
τοῖς 
Ἰουδαίοις 
ὁ 
φόβος 
ἦν· 
οὐδὲ 
γὰρ 
ὑπέμεινεν 
ἐν 
Ἀντιοχείᾳ 
Τίτος, 
ἀλλʼ 
εὐθὺς 
ἐπὶ 
τὸ 
Ζεῦγμα 
τὸ 
κατὰ 
τὸν 
Εὐφράτην 
συνέτεινε 
τὴν 
πορείαν, 
ἔνθα 
δὴ 
καὶ 
παρὰ 
τοῦ 
Πάρθων 
βασιλέως 
Βολογέσου 
πρὸς 
αὐτὸν 
ἧκον 
στέφανον 
χρυσοῦν 
ἐπὶ 
τῇ 
κατὰ 
τῶν 
Ἰουδαίων 
νίκῃ 
κομίζοντες. 
ὃν 
δεξάμενος 
εἱστία 
τοὺς 
βασιλικούς, 
κἀκεῖθεν 
εἰς 
τὴν 
Ἀντιόχειαν 
ἐπανέρχεται. 
τῆς 
δὲ 
βουλῆς 
καὶ 
τοῦ 
δήμου 
τῶν 
Ἀντιοχέων 
πολλὰς 
ποιησαμένων 
δεήσεις 
ἐλθεῖν 
εἰς 
τὸ 
θέατρον 
αὐτόν, 
ἐν 
ᾧ 
πᾶν 
τὸ 
πλῆθος 
ἠθροισμένον 
ἐξεδέχετο, 
φιλανθρώπως 
ὑπήκουσε. 
πάλιν 
δʼ 
αὐτῶν 
σφόδρα 
λιπαρῶς 
ἐγκειμένων 
καὶ 
συνεχῶς 
δεομένων 
ἐξελάσαι 
τῆς 
πόλεως 
τοὺς 
Ἰουδαίους, 
εὔστοχον 
ἐποιήσατο 
τὴν 
ἀπόκρισιν, 
εἰπών 
“ἀλλʼ 
ἥ 
γε 
πατρὶς 
αὐτῶν, 
εἰς 
ἣν 
ἐκβαλεῖν 
ἐχρῆν 
ὄντας 
Ἰουδαίους, 
ἀνῄρηται, 
καὶ 
δέξαιτʼ 
ἂν 
οὐδεὶς 
αὐτοὺς 
ἔτι 
τόπος.” 
ἐπὶ 
δευτέραν 
οὖν 
Ἀντιοχεῖς 
τρέπονται 
δέησιν 
τῆς 
προτέρας 
ἀποστάντες· 
τὰς 
γὰρ 
χαλκᾶς 
ἠξίουν 
δέλτους 
ἀνελεῖν 
αὐτόν, 
ἐν 
αἷς 
γέγραπται 
τὰ 
δικαιώματα 
τῶν 
Ἰουδαίων. 
οὐ 
μὴν 
οὐδὲ 
τοῦτο 
Τίτος 
ἐπένευσεν 
αὐτοῖς, 
ἀλλʼ 
ἐάσας 
πάντα 
κατὰ 
χώραν 
τοῖς 
ἐπʼ 
Ἀντιοχείας 
Ἰουδαίοις 
ὡς 
πρότερον 
εἶχον 
εἰς 
Αἴγυπτον 
ἀπηλλάττετο. 
καὶ 
κατὰ 
τὴν 
πορείαν 
τοῖς 
Ἱεροσολύμοις 
προσελθὼν 
καὶ 
τὴν 
λυπρὰν 
ἐρημίαν 
βλεπομένην 
ἀντιτιθεὶς 
τῇ 
ποτε 
τῆς 
πόλεως 
λαμπρότητι, 
καὶ 
τὸ 
μέγεθος 
τῶν 
ἐρρηγμένων 
κατασκευασμάτων 
καὶ 
τὸ 
πάλαι 
 κάλλος 
εἰς 
μνήμην 
βαλλόμενος, 
ᾤκτειρε 
τῆς 
πόλεως 
τὸν 
ὄλεθρον, 
οὐχ 
ὥσπερ 
ἄν 
τις 
αὐχῶν 
ὅτι 
τηλικαύτην 
οὖσαν 
καὶ 
τοσαύτην 
εἷλε 
κατὰ 
κράτος, 
ἀλλὰ 
πολλάκις 
ἐπαρώμενος 
τοῖς 
αἰτίοις 
τῆς 
ἀποστάσεως 
ὑπάρξασι 
καὶ 
ταύτην 
ἐπὶ 
τῇ 
πόλει 
τὴν 
τιμωρίαν 
γενέσθαι 
παρασκευάσασιν· 
οὕτως 
ἔκδηλος 
ἦν 
οὐκ 
ἂν 
θελήσας 
ἐκ 
τῆς 
συμφορᾶς 
τῶν 
κολασθέντων 
γενέσθαι 
τῆς 
ἀρετῆς 
τὴν 
ἐπιφάνειαν. 
τοῦ 
δὲ 
πολλοῦ 
πλούτου 
τῆς 
πόλεως 
ἔτι 
κἀν 

τοῖς 
ἐρειπίοις 
οὐκ 
ὀλίγον 
μέρος 
ἀνηυρίσκετο· 
τὰ 
μὲν 
γὰρ 
πολλὰ 
ἀνέσκαπτον 
οἱ 
Ῥωμαῖοι, 
τὰ 
πλείω 
δὲ 
ἐκ 
μηνύσεως 
τῶν 
αἰχμαλώτων 
ἀνῃροῦντο, 
χρυσόν 
τε 
καὶ 
ἄργυρον 
καὶ 
τῆς 
ἄλλης 
τὰ 
τιμιώτατα 
κατασκευῆς, 
ἅπερ 
οἱ 
κεκτημένοι 
πρὸς 
τὰς 
ἀδήλους 
τοῦ 
πολέμου 
τύχας 
κατὰ 
γῆς 
ἀποτεθησαυρίκεσαν. 
Τίτος 
δὲ 
τὴν 
προκειμένην 
ποιούμενος 
πορείαν 
ἐπʼ 
Αἴγυπτον 
καὶ 
τὴν 
ἔρημον 
ᾗ 
τάχιστα 
διανύσας 
ἧκεν 
εἰς 
Ἀλεξάνδρειαν, 
καὶ 
πλεῖν 
ἐπὶ 
τῆς 
Ἰταλίας 
διεγνωκὼς 
δυοῖν 
αὐτῷ 
ταγμάτων 
συνηκολουθηκότων 
ἑκάτερον 
ὅθεν 
περ 
ἀφῖκτο 
πάλιν 
ἀπέστειλεν, 
εἰς 
μὲν 
τὴν 
Μυσίαν 
τὸ 
πέμπτον, 
εἰς 
Παννονίαν 
δὲ 
τὸ 
πεντεκαιδέκατον. 
τῶν 
αἰχμαλώτων 
δὲ 
τοὺς 
μὲν 
ἡγεμόνας 
Σίμωνα 
καὶ 
Ἰωάννην, 
τόν 
τʼ 
ἄλλον 
ἀριθμὸν 
ἑπτακοσίους 
ἄνδρας 
ἐπιλέξας 
μεγέθει 
τε 
καὶ 
κάλλει 
σωμάτων 
ὑπερβάλλοντας, 
προσέταξεν 
εἰς 
τὴν 
Ἰταλίαν 
αὐτίκα 
μάλα 
κομίζεσθαι 
βουλόμενος 
αὐτοὺς 
ἐν 
τῷ 
θριάμβῳ 
παραγαγεῖν. 
τοῦ 
πλοῦ 
δὲ 
αὐτῷ 
κατὰ 
νοῦν 
ἀνυσθέντος 
ὁμοίως 
μὲν 
ἡ 
Ῥώμη 
περὶ 
τὴν 
ὑποδοχὴν 
εἶχε 
καὶ 
τὰς 
ὑπαντήσεις 
ὥσπερ 
ἐπὶ 
τοῦ 
πατρός, 
λαμπρότερον 
δʼ 
ἦν 
Τίτῳ 
καὶ 
αὐτὸς 
ὁ 
πατὴρ 
ὑπαντῶν 
καὶ 
δεχόμενος. 
τῷ 
δὲ 
πλήθει 
τῶν 
πολιτῶν 
δαιμόνιόν 
τινα 
τὴν 
χαρὰν 
παρεῖχε 
τὸ 
 βλέπειν 
αὐτοὺς 
ἤδη 
τοὺς 
τρεῖς 
ἐν 
ταὐτῷ 
γεγονότας. 
οὐ 
πολλῶν 
δὲ 
ἡμερῶν 
διελθουσῶν 
ἕνα 
καὶ 
κοινὸν 
ἔγνωσαν 
τὸν 
ἐπὶ 
τοῖς 
κατωρθωμένοις 
ποιήσασθαι 
θρίαμβον, 
καίπερ 
ἑκατέρῳ 
τῆς 
βουλῆς 
ἴδιον 
ψηφισαμένης. 
προδιασαφηθείσης 
δὲ 
τῆς 
ἡμέρας 
ἐφʼ 
ἧς 
ἔμελλεν 
ἡ 
πομπὴ 
γενήσεσθαι 
τῶν 
ἐπινικίων, 
οὐδεὶς 
οἴκοι 
καταλέλειπτο 
τῆς 
ἀμέτρου 
πληθύος 
ἐν 
τῇ 
πόλει, 
πάντες 
δὲ 
ὅπη 
καὶ 
στῆναι 
μόνον 
ἦν 
οἷον 
προεληλυθότες 
τοὺς 
τόπους 
κατειλήφεσαν, 
ὅσον 
τοῖς 
ὀφθησομένοις 
μόνον 
εἰς 
πάροδον 
ἀναγκαίαν 
καταλιπόντες. 
Τοῦ 
δὲ 
στρατιωτικοῦ 
παντὸς 
ἔτι 
νύκτωρ 
κατὰ 
λόχους 
καὶ 
τάξεις 
ὑπὸ 
τοῖς 
ἡγεμόσι 
διεξωδευκότος 
καὶ 
περὶ 
θύρας 
ὄντος 
οὐ 
τῶν 
ἄνω 
βασιλείων 
ἀλλὰ 
πλησίον 
τοῦ 
τῆς 
Ἴσιδος 
ἱεροῦ, 
ἐκεῖ 
γὰρ 
ἀνεπαύοντο 
τῆς 
νυκτὸς 
ἐκείνης 
οἱ 
αὐτοκράτορες, 
περὶ 
αὐτὴν 
ἀρχομένην 
ἤδη 
τὴν 
ἕω 
προΐασιν 
Οὐεσπασιανὸς 
καὶ 
Τίτος 
δάφνῃ 
μὲν 
ἐστεφανωμένοι, 
πορφυρᾶς 
δʼ 
ἐσθῆτας 
πατρίους 
ἀμπεχόμενοι, 
καὶ 
παρίασιν 
εἰς 
τοὺς 
Ὀκταουίας 
περιπάτους· 
ἐνταῦθα 
γὰρ 
ἥ 
τε 
βουλὴ 
καὶ 
τὰ 
τέλη 
τῶν 
ἀρχόντων 
οἵ 
τε 
ἀπὸ 
τῶν 
τιμημάτων 
ἱππεῖς 
τὴν 
ἄφιξιν 
αὐτῶν 
ἀνέμενον. 
πεποίητο 
δὲ 
βῆμα 
πρὸ 
τῶν 
στοῶν 
δίφρων 
αὐτοῖς 
ἐλεφαντίνων 
ἐπʼ 
αὐτοῦ 
κειμένων, 
ἐφʼ 
οὓς 
παρελθόντες 
ἐκαθέσθησαν, 
καὶ 
τὸ 
στρατιωτικὸν 
εὐθέως 
ἐπευφήμει 
πολλὰς 
αὐτοῖς 
τῆς 
ἀρετῆς 
μαρτυρίας 
ἀποδιδόντες 
ἅπαντες· 
κἀκεῖνοι 
χωρὶς 
ὅπλων 
ἦσαν 
ἐν 
ἐσθήσεσιν 
σηρικαῖς 
ἐστεφανωμένοι 
δάφναις. 
δεξάμενος 
δʼ 
αὐτῶν 
τὴν 
εὐφημίαν 
Οὐεσπασιανὸς 
ἔτι 
βουλομένων 
λέγειν 
τὸ 
τῆς 
σιγῆς 
ἐποιήσατο 
σύμβολον, 
καὶ 
πολλῆς 
ἐκ 
πάντων 
ἡσυχίας 
γενομένης 
ἀναστὰς 
καὶ 
τῷ 
περιβλήματι 
τὸ 
πλέον 
τῆς 
κεφαλῆς 
μέρος 
ἐπικαλυψάμενος 
εὐχὰς 
ἐποιήσατο 
τὰς 
νενομισμένας· 
ὁμοίως 
δὲ 
καὶ 
 Τίτος 
ηὔξατο. 
μετὰ 
δὲ 
τὰς 
εὐχὰς 
εἰς 
κοινὸν 
ἅπασιν 
Οὐεσπασιανὸς 
βραχέα 
διαλεχθεὶς 
τοὺς 
μὲν 
στρατιώτας 
ἀπέλυσεν 
ἐπὶ 
τὸ 
νενομισμένον 
ἄριστον 
αὐτοῖς 
ὑπὸ 
τῶν 
αὐτοκρατόρων 
εὐτρεπίζεσθαι, 
πρὸς 
δὲ 
τὴν 
πύλην 
αὐτὸς 
ἀνεχώρει 
τὴν 
ἀπὸ 
τοῦ 
πέμπεσθαι 
διʼ 
αὐτῆς 
αἰεὶ 
τοὺς 
θριάμβους 
τῆς 
προσηγορίας 
ἀπʼ 
αὐτῶν 
τετυχυῖαν. 
ἐνταῦθα 
τροφῆς 
τε 
προαπογεύονται 
καὶ 
τὰς 
θριαμβικὰς 
ἐσθῆτας 
ἀμφιασάμενοι 
τοῖς 
τε 
παριδρυμένοις 
τῇ 
πύλῃ 
θύσαντες 
θεοῖς 
ἔπεμπον 
τὸν 
θρίαμβον 
διὰ 
τῶν 
θεάτρων 
διεξελαύνοντες, 
ὅπως 
εἴη 
τοῖς 
πλήθεσιν 
ἡ 
θέα 
ῥᾴων. 
Ἀμήχανον 
δὲ 
κατὰ 
τὴν 
ἀξίαν 
εἰπεῖν 
τῶν 
θεαμάτων 
ἐκείνων 
τὸ 
πλῆθος 
καὶ 
τὴν 
μεγαλοπρέπειαν 
ἐν 
ἅπασιν 
οἷς 
ἄν 
τις 
ἐπινοήσειεν 
ἢ 
τεχνῶν 
ἔργοις 
ἢ 
πλούτου 
μέρεσιν 
ἢ 
φύσεως 
σπανιότησιν· 
σχεδὸν 
γὰρ 
ὅσα 
τοῖς 
πώποτε 
ἀνθρώποις 
εὐδαιμονήσασιν 
ἐκτήθη 
κατὰ 
μέρος 
ἄλλα 
παρʼ 
ἄλλοις 
θαυμαστὰ 
καὶ 
πολυτελῆ, 
ταῦτα 
ἐπὶ 
τῆς 
ἡμέρας 
ἐκείνης 
ἀθρόα 
τῆς 
Ῥωμαίων 
ἡγεμονίας 
ἔδειξε 
τὸ 
μέγεθος. 
ἀργύρου 
γὰρ 
καὶ 
χρυσοῦ 
καὶ 
ἐλέφαντος 
ἐν 
παντοίαις 
ἰδέαις 
κατασκευασμάτων 
ἦν 
ὁρᾶν 
οὐχ 
ὥσπερ 
ἐν 
πομπῇ 
κομιζόμενον 
πλῆθος, 
ἀλλʼ 
ὡς 
ἂν 
εἴποι 
τις 
ῥέοντα 
ποταμόν, 
καὶ 
τὰ 
μὲν 
ἐκ 
πορφύρας 
ὑφάσματα 
τῆς 
σπανιωτάτης 
φερόμενα, 
τὰ 
δʼ 
εἰς 
ἀκριβῆ 
ζωγραφίαν 
πεποικιλμένα 
τῇ 
Βαβυλωνίων 
τέχνῃ· 
λίθοι 
τε 
διαφανεῖς, 
οἱ 
μὲν 
χρυσοῖς 
ἐμπεπλεγμένοι 
στεφάνοις, 
οἱ 
δὲ 
κατʼ 
ἄλλας 
ποιήσεις, 
τοσοῦτοι 
παρηνέχθησαν, 
ὥστε 
μαθεῖν 
ὅτι 
μάτην 
εἶναί 
τι 
τούτων 
σπάνιον 
ὑπειλήφαμεν. 
ἐφέρετο 
δὲ 
καὶ 
θεῶν 
ἀγάλματα 
τῶν 
παρʼ 
αὐτοῖς 
μεγέθεσι 
θαυμαστὰ 
καὶ 
κατὰ 
τὴν 
τέχνην 
οὐ 
παρέργως 
πεποιημένα, 
καὶ 
τούτων 
οὐδέν, 
ὅ 
τι 
μὴ 
τῆς 
ὕλης 
τῆς 
πολυτελοῦς, 
ζῴων 
τε 
πολλαὶ 
φύσεις 
παρήγοντο 
κόσμον 
οἰκεῖον 
ἁπάντων 
περικειμένων. 
ἦν 
δὲ 
καὶ 
τὸ 
κομίζον 
ἕκαστα 
τούτων 
πλῆθος 
ἀνθρώπων 
ἁλουργαῖς 
ἐσθῆσι 
καὶ 
διαχρύσοις 
κεκοσμημένον, 
οἵ 
τʼ 
εἰς 
αὐτὸ 
τὸ 
πομπεύειν 
διακριθέντες 
ἐξαίρετον 
εἶχον 
καὶ 
καταπληκτικὴν 
περὶ 
αὐτοὺς 
τοῦ 
κόσμου 
τὴν 
πολυτέλειαν. 
ἐπὶ 
τούτοις 
οὐδὲ 
τὸν 
αἰχμάλωτον 
ἦν 
ἰδεῖν 
ὄχλον 
ἀκόσμητον, 
ἀλλʼ 
ἡ 
τῶν 
ἐσθήτων 
ποικιλία 
καὶ 
τὸ 
κάλλος 
αὐτοῖς 
τὴν 
ἀπὸ 
τῆς 
κακώσεως 
τῶν 
σωμάτων 
ἀηδίαν 
ἔκλεπτε 
τῆς 
ὄψεως. 
θαῦμα 
δʼ 
ἐν 
τοῖς 
μάλιστα 
παρεῖχεν 
ἡ 
τῶν 
φερομένων 
πηγμάτων 
κατασκευή· 
καὶ 
γὰρ 
διὰ 
μέγεθος 
ἦν 
δεῖσαι 
τῷ 
βεβαίῳ 
τῆς 
φορᾶς 
ἀπιστήσαντα, 
τριώροφα 
γὰρ 
αὐτῶν 
πολλὰ 
καὶ 
τετρώροφα 
πεποίητο, 
καὶ 
τῇ 
πολυτελείᾳ 
τῇ 
περὶ 
τὴν 
κατασκευὴν 
ἦν 
ἡσθῆναι 
μετʼ 
ἐκπλήξεως. 
καὶ 
γὰρ 
ὑφάσματα 
πολλοῖς 
διάχρυσα 
περιβέβλητο, 
καὶ 
χρυσὸς 
καὶ 
ἐλέφας 
οὐκ 
ἀποίητος 
πᾶσι 
περιεπεπήγει. 
διὰ 
πολλῶν 
δὲ 
μιμημάτων 
ὁ 
πόλεμος 
ἄλλος 
εἰς 
ἄλλα 
μεμερισμένος 
ἐναργεστάτην 
ὄψιν 
αὑτοῦ 
παρεῖχεν· 
ἦν 
γὰρ 
ὁρᾶν 
χώραν 
μὲν 
εὐδαίμονα 
δῃουμένην, 
ὅλας 
δὲ 
φάλαγγας 
κτεινομένας 
πολεμίων, 
καὶ 
τοὺς 
μὲν 
φεύγοντας 
τοὺς 
δʼ 
εἰς 
αἰχμαλωσίαν 
ἀγομένους, 
τείχη 
δʼ 
ὑπερβάλλοντα 
μεγέθει 
μηχαναῖς 
ἐρειπόμενα 
καὶ 
φρουρίων 
ἁλισκομένας 
ὀχυρότητας 
καὶ 
πόλεων 
πολυανθρώπους 
περιβόλους 
κατʼ 
ἄκρας 
ἐχομένους, 
καὶ 
στρατιὰν 
ἔνδον 
τειχῶν 
εἰσχεομένην, 
καὶ 
πάντα 
φόνου 
πλήθοντα 
τόπον, 
καὶ 
τῶν 
ἀδυνάτων 
χεῖρας 
ἀνταίρειν 
ἱκεσίας, 
πῦρ 
τε 
ἐνιέμενον 
ἱεροῖς 
 καὶ 
κατασκαφὰς 
οἴκων 
ἐπὶ 
τοῖς 
δεσπόταις, 
καὶ 
μετὰ 
πολλὴν 
ἐρημίαν 
καὶ 
κατήφειαν 
ποταμοὺς 
ῥέοντας 
οὐκ 
ἐπὶ 
γῆν 
γεωργουμένην, 
οὐδὲ 
ποτὸν 
ἀνθρώποις 
ἢ 
βοσκήμασιν, 
ἀλλὰ 
διὰ 
τῆς 
ἐπιπανταχόθεν 
φλεγομένης· 
ταῦτα 
γὰρ 
Ἰουδαῖοι 
πεισομένους 
αὑτοὺς 
τῷ 
πολέμῳ 
παρέδοσαν. 
ἡ 
τέχνη 
δὲ 
καὶ 
τῶν 
κατασκευασμάτων 
ἡ 
μεγαλουργία 
τοῖς 
οὐκ 
ἰδοῦσι 
γινόμενα 
τότʼ 
ἐδείκνυεν 
ὡς 
παροῦσι. 
τέτακτο 
δʼ 
ἐφʼ 
ἑκάστῳ 
τῶν 
πηγμάτων 
ὁ 
τῆς 
ἁλισκομένης 
πόλεως 
στρατηγὸς 
ὃν 
τρόπον 
ἐλήφθη. 
πολλαὶ 
δὲ 
καὶ 
νῆες 
εἵποντο. 
λάφυρα 
δὲ 
τὰ 
μὲν 
ἄλλα 
χύδην 
ἐφέρετο, 
διέπρεπε 
δὲ 
πάντων 
τὰ 
ἐγκαταληφθέντα 
τῷ 
ἐν 
Ἱεροσολύμοις 
ἱερῷ, 
χρυσῆ 
τε 
τράπεζα 
τὴν 
ὁλκὴν 
πολυτάλαντος 
καὶ 
λυχνία 
χρυσῆ 
μὲν 
ὁμοίως 
πεποιημένη, 
τὸ 
δʼ 
ἔργον 
ἐξήλλακτο 
τῆς 
κατὰ 
τὴν 
ἡμετέραν 
χρῆσιν 
συνηθείας. 
ὁ 
μὲν 
γὰρ 
μέσος 
ἦν 
κίων 
ἐκ 
τῆς 
βάσεως 
πεπηγώς, 
λεπτοὶ 
δʼ 
ἀπʼ 
αὐτοῦ 
μεμήκυντο 
καυλίσκοι 
τριαίνης 
σχήματι 
παραπλησίαν 
τὴν 
θέσιν 
ἔχοντες, 
λύχνον 
ἕκαστος 
αὐτῶν 
ἐπʼ 
ἄκρον 
κεχαλκευμένος· 
ἑπτὰ 
δʼ 
ἦσαν 
οὗτοι 
τῆς 
παρὰ 
τοῖς 
Ἰουδαίοις 
ἑβδομάδος 
τὴν 
τιμὴν 
ἐμφανίζοντες. 
ὅ 
τε 
νόμος 
ὁ 
τῶν 
Ἰουδαίων 
ἐπὶ 
τούτοις 
ἐφέρετο 
τῶν 
λαφύρων 
τελευταῖος. 
ἐπὶ 
τούτοις 
παρῄεσαν 
πολλοὶ 
Νίκης 
ἀγάλματα 
κομίζοντες· 
ἐξ 
ἐλέφαντος 
 δʼ 
ἦν 
πάντων 
καὶ 
χρυσοῦ 
ἡ 
κατασκευή. 
μεθʼ 
ἃ 
Οὐεσπασιανὸς 
ἤλαυνε 
πρῶτος 
καὶ 
Τίτος 
εἵπετο, 
Δομετιανὸς 
δὲ 
παρίππευεν, 
αὐτός 
τε 
διαπρεπῶς 
κεκοσμημένος 
καὶ 
τὸν 
ἵππον 
παρέχων 
θέας 
ἄξιον. 
Ἦν 
δὲ 
τῆς 
πομπῆς 
τὸ 
τέλος 
ἐπὶ 
τὸν 
νεὼ 
τοῦ 
Καπετωλίου 
Διός, 
ἐφʼ 
ὃν 
ἐλθόντες 
ἔστησαν· 
ἦν 
γὰρ 
παλαιὸν 
πάτριον 
περιμένειν, 
μέχρις 
ἂν 
τὸν 
τοῦ 
στρατηγοῦ 
τῶν 
πολεμίων 
θάνατον 
ἀπαγγείλῃ 
τις. 
Σίμων 
οὗτος 
ἦν 
ὁ 
Γιώρα, 
τότε 
πεπομπευκὼς 
ἐν 
τοῖς 
αἰχμαλώτοις, 
βρόχῳ 
δὲ 
περιβληθεὶς 
εἰς 
τὸν 
ἐπὶ 
τῆς 
ἀγορᾶς 
ἐσύρετο 
τόπον 
αἰκιζομένων 
αὐτὸν 
ἅμα 
τῶν 
ἀγόντων· 
νόμος 
δʼ 
ἐστὶ 
Ῥωμαίοις 
ἐκεῖ 
κτείνειν 
τοὺς 
ἐπὶ 
κακουργίᾳ 
θάνατον 
κατεγνωσμένους. 
ἐπεὶ 
δʼ 
ἀπηγγέλθη 
τέλος 
ἔχων 
καὶ 
πάντες 
εὐφήμησαν, 
ἤρχοντο 
τῶν 
θυσιῶν, 
ἃς 
ἐπὶ 
ταῖς 
νομιζομέναις 
καλλιερήσαντες 
εὐχαῖς 
ἀπῄεσαν 
εἰς 
τὸ 
βασίλειον. 
καὶ 
τοὺς 
μὲν 
αὐτοὶ 
πρὸς 
εὐωχίαν 
ὑπεδέχοντο, 
τοῖς 
δʼ 
ἄλλοις 
ἅπασιν 
εὐτρεπεῖς 
κατὰ 
τὸ 
οἰκεῖον 
αἱ 
τῆς 
ἑστιάσεως 
ἦσαν 
παρασκευαί. 
ταύτην 
γὰρ 
τὴν 
ἡμέραν 
ἡ 
Ῥωμαίων 
πόλις 
ἑώρταζεν 
ἐπινίκιον 
μὲν 
τῆς 
κατὰ 
τῶν 
πολεμίων 
στρατείας, 
πέρας 
δὲ 
τῶν 
ἐμφυλίων 
κακῶν, 
ἀρχὴν 
δὲ 
τῶν 
ὑπὲρ 
τῆς 
εὐδαιμονίας 
ἐλπίδων. 
Μετὰ 
δὲ 
τοὺς 
θριάμβους 
καὶ 
τὴν 
βεβαιοτάτην 
τῆς 
Ῥωμαίων 
ἡγεμονίας 
κατάστασιν 
Οὐεσπασιανὸς 
ἔγνω 
τέμενος 
Εἰρήνης 
κατασκευάσαι· 
ταχὺ 
δὲ 
δὴ 
μάλα 
καὶ 
πάσης 
ἀνθρωπίνης 
κρεῖττον 
ἐπινοίας 
ἐτετελείωτο. 
τῇ 
γὰρ 
ἐκ 
τοῦ 
πλούτου 
χορηγίᾳ 
δαιμονίῳ 
χρησάμενος 
ἔτι 
καὶ 
τοῖς 
ἔκπαλαι 
κατωρθωμένοις 
γραφῆς 
τε 
καὶ 
πλαστικῆς 
ἔργοις 
αὐτὸ 
κατεκόσμησεν· 
πάντα 
γὰρ 
εἰς 
ἐκεῖνον 
τὸν 
νεὼ 
συνήχθη 
καὶ 
κατετέθη, 
διʼ 
ὧν 
τὴν 
θέαν 
ἄνθρωποι 
πρότερον 
περὶ 
πᾶσαν 
ἐπλανῶντο 
τὴν 
οἰκουμένην, 
ἕως 
ἄλλο 
παρʼ 
ἄλλοις 
ἦν 
κείμενον 
 ἰδεῖν 
ποθοῦντες. 
ἀνέθηκε 
δὲ 
ἐνταῦθα 
καὶ 
τὰ 
ἐκ 
τοῦ 
ἱεροῦ 
τῶν 
Ἰουδαίων 
χρυσᾶ 
κατασκευάσματα 
σεμνυνόμενος 
ἐπʼ 
αὐτοῖς. 
τὸν 
δὲ 
νόμον 
αὐτῶν 
καὶ 
τὰ 
πορφυρᾶ 
τοῦ 
σηκοῦ 
καταπετάσματα 
προσέταξεν 
ἐν 
τοῖς 
βασιλείοις 
ἀποθεμένους 
φυλάττειν. 
Εἰς 
δὲ 
τὴν 
Ἰουδαίαν 
πρεσβευτὴς 
Λουκίλιος 
Βάσσος 
ἐκπεμφθεὶς 
καὶ 
τὴν 
στρατιὰν 
παρὰ 
Κερεαλίου 
Οὐετιλιανοῦ 
παραλαβὼν 
τὸ 
μὲν 
ἐν 
τῷ 
Ἡρωδείῳ 
φρούριον 
προσηγάγετο 
μετὰ 
τῶν 
ἐχόντων, 
μετὰ 
ταῦτα 
δὲ 
πᾶν 
ὅσον 
ἦν 
στρατιωτικὸν 
συναγαγών, 
πολὺ 
δʼ 
ἦν 
κατὰ 
μέρη 
διῃρημένον, 
καὶ 
τῶν 
ταγμάτων 
τὸ 
δέκατον, 
ἔγνω 
στρατεύειν 
ἐπὶ 
Μαχαιροῦντα· 
πάνυ 
γὰρ 
ἦν 
ἀναγκαῖον 
ἐξαιρεθῆναι 
τὸ 
φρούριον, 
μὴ 
διὰ 
τὴν 
ὀχυρότητα 
πολλοὺς 
εἰς 
ἀποστασίαν 
ἐπαγάγηται. 
καὶ 
γὰρ 
τοῖς 
κατέχουσι 
βεβαίαν 
ἐλπίδα 
σωτηρίας 
καὶ 
τοῖς 
ἐπιοῦσιν 
ὄκνον 
καὶ 
δέος 
ἡ 
τοῦ 
χωρίου 
φύσις 
ἦν 
παρασχεῖν 
ἱκανωτάτη. 
αὐτὸ 
μὲν 
γὰρ 
τὸ 
τετειχισμένον 
πετρώδης 
ὄχθος 
ἐστὶν 
εἰς 
μήκιστον 
ὕψος 
ἐγηγερμένος, 
ὡς 
εἶναι 
καὶ 
διὰ 
τοῦτο 
δυσχείρωτος, 
μεμηχάνηται 
δʼ 
ὑπὸ 
τῆς 
φύσεως 
εἶναι 
μηδὲ 
προσιτός· 
φάραγξιν 
γὰρ 
πάντοθεν 
ἀσύνοπτον 
ἐχούσαις 
τὸ 
βάθος 
περιτετάφρευται, 
μήτε 
περαθῆναι 
ῥᾳδίως 
δυναμέναις 
καὶ 
χωσθῆναι 
παντάπασιν 
ἀμηχάνοις. 
ἡ 
μὲν 
γὰρ 
ἀπὸ 
τῆς 
ἑσπέρας 
περιτέμνουσα 
παρατείνει 
σταδίους 
ἑξήκοντα 
πέρας 
αὑτῆς 
τὴν 
Ἀσφαλτῖτιν 
ποιουμένη 
λίμνην· 
κατὰ 
τοῦτο 
δέ 
πῃ 
καὶ 
αὐτὸς 
ὁ 
Μαχαιροῦς 
τὴν 
ὑψηλοτάτην 
ἔχει 
κορυφὴν 
ὑπερανίσχουσαν· 
αἱ 
δʼ 
ἀπὸ 
τῆς 
ἄρκτου 
καὶ 
μεσημβρίας 
φάραγγες 
μεγέθει 
μὲν 
ἀπολείπονται 
τῆς 
προειρημένης, 
ὁμοίως 
δʼ 
εἰσὶν 
ἀμήχανοι 
πρὸς 
ἐπιχείρησιν. 
τῆς 
δὲ 
πρὸς 
ἀνατολὴν 
φάραγγος 
τὸ 
μὲν 
βάθος 
οὐκ 
ἔλαττον 
ἑκατὸν 
εὑρίσκεται 
πήχεων, 
τέρμα 
δὲ 
γίνεται 
πρὸς 
ὄρος 
ἀπαντικρὺ 
κείμενον 
Μαχαιροῦντος. 
Ταύτην 
τοῦ 
τόπου 
κατιδὼν 
τὴν 
φύσιν 
βασιλεὺς 
Ἰουδαίων 
Ἀλέξανδρος 
πρῶτος 
ἐπʼ 
αὐτοῦ 
τειχίζει 
φρούριον, 
ὃ 
μετὰ 
ταῦτα 
Γαβίνιος 
Ἀριστοβούλῳ 
πολεμῶν 
καθεῖλεν. 
Ἡρώδῃ 
δὲ 
βασιλεύοντι 
παντὸς 
ἔδοξε 
μᾶλλον 
ἐπιμελείας 
ἄξιον 
εἶναι 
καὶ 
κατασκευῆς 
ὀχυρωτάτης 
μάλιστα 
καὶ 
διὰ 
τὴν 
τῶν 
Ἀράβων 
γειτνίασιν· 
κεῖται 
γὰρ 
ἐν 
ἐπικαίρῳ 
πρὸς 
τὴν 
ἐκείνων 
γῆν 
ἀποβλέπον. 
μέγαν 
μὲν 
οὖν 
τόπον 
τείχεσιν 
καὶ 
πύργοις 
περιβαλὼν 
πόλιν 
ἐνταῦθα 
κατῴκισεν, 
ἐξ 
ἧς 
ἄνοδος 
εἰς 
αὐτὴν 
ἔφερε 
τὴν 
ἀκρώρειαν. 
οὐ 
μὴν 
ἀλλὰ 
καὶ 
περὶ 
αὐτὴν 
ἄνω 
τὴν 
κορυφὴν 
τεῖχος 
ἐδείματο 
καὶ 
πύργους 
ἐπὶ 
ταῖς 
γωνίαις 
ἕκαστον 
ἑξήκοντα 
πηχῶν 
ἀνέστησεν. 
μέσον 
δὲ 
τοῦ 
περιβόλου 
βασίλειον 
ᾠκοδομήσατο 
μεγέθει 
τε 
καὶ 
κάλλει 
τῶν 
οἰκήσεων 
πολυτελές, 
πολλὰς 
δὲ 
καὶ 
δεξαμενὰς 
εἰς 
ὑποδοχὴν 
ὕδατος 
καὶ 
χορηγίαν 
ἄφθονον 
ἐν 
τοῖς 
ἐπιτηδειοτάτοις 
τῶν 
τόπων 
κατεσκεύασεν, 
ὥσπερ 
πρὸς 
τὴν 
φύσιν 
ἁμιλληθείς, 
ἵνʼ 
αὐτὸς 
τὸ 
κατʼ 
ἐκείνην 
τοῦ 
τόπου 
δυσάλωτον 
ὑπερβάληται 
ταῖς 
χειροποιήτοις 
ὀχυρώσεσιν· 
ἔτι 
γὰρ 
καὶ 
βελῶν 
πλῆθος 
καὶ 
μηχανημάτων 
ἐγκατέθετο 
καὶ 
πᾶν 
ἐπενόησεν 
ἑτοιμάσασθαι 
τὸ 
παρασχεῖν 
δυνάμενον 
τοῖς 
ἐνοικοῦσιν 
μηκίστης 
πολιορκίας 
καταφρόνησιν. 
Ἐπεφύκει 
δʼ 
ἐν 
τοῖς 
βασιλείοις 
πήγανον 
ἄξιον 
τοῦ 
μεγέθους 
θαυμάσαι· 
συκῆς 
γὰρ 
οὐδεμιᾶς 
ὕψους 
καὶ 
πάχους 
ἐλείπετο. 
λόγος 
δὲ 
ἦν 
ἀπὸ 
τῶν 
Ἡρώδου 
χρόνων 
αὐτὸ 
διαρκέσαι, 
κἂν 
ἐπὶ 
πλεῖστον 
 ἴσως 
ἔμεινεν, 
ἐξεκόπη 
δὲ 
ὑπὸ 
τῶν 
παραλαβόντων 
τὸν 
τόπον 
Ἰουδαίων. 
τῆς 
φάραγγος 
δὲ 
τῆς 
κατὰ 
τὴν 
ἄρκτον 
περιεχούσης 
τὴν 
πόλιν 
Βαάρας 
ὀνομάζεταί 
τις 
τόπος, 
φύει 
ῥίζαν 
ὁμωνύμως 
λεγομένην 
αὐτῷ. 
αὕτη 
φλογὶ 
μὲν 
τὴν 
χροίαν 
ἔοικε, 
περὶ 
δὲ 
τὰς 
ἑσπέρας 
σέλας 
ἀπαστράπτουσα 
τοῖς 
ἐπιοῦσι 
καὶ 
βουλομένοις 
λαβεῖν 
αὐτὴν 
οὐκ 
ἔστιν 
εὐχείρωτος, 
ἀλλʼ 
ὑποφεύγει 
καὶ 
οὐ 
πρότερον 
ἵσταται, 
πρὶν 
ἄν 
τις 
οὖρον 
γυναικὸς 
ἢ 
τὸ 
ἔμμηνον 
αἷμα 
χέῃ 
κατʼ 
αὐτῆς. 
οὐ 
μὴν 
ἀλλὰ 
καὶ 
τότε 
τοῖς 
ἁψαμένοις 
πρόδηλός 
ἐστι 
θάνατος, 
εἰ 
μὴ 
τύχοι 
τις 
αὐτὴν 
ἐκείνην 
ἐπενεγκάμενος 
τὴν 
ῥίζαν 
ἐκ 
τῆς 
χειρὸς 
ἀπηρτημένην. 
ἁλίσκεται 
δὲ 
καὶ 
καθʼ 
ἕτερον 
τρόπον 
ἀκινδύνως, 
ὅς 
ἐστι 
τοιόσδε· 
κύκλῳ 
πᾶσαν 
αὐτὴν 
περιορύσσουσιν, 
ὡς 
εἶναι 
τὸ 
κρυπτόμενον 
τῆς 
ῥίζης 
βραχύτατον. 
εἶτʼ 
ἐξ 
αὐτῆς 
ἀποδοῦσι 
κύνα, 
κἀκείνου 
τῷ 
δήσαντι 
συνακολουθεῖν 
ὁρμήσαντος 
ἡ 
μὲν 
ἀνασπᾶται 
ῥᾳδίως, 
θνήσκει 
δʼ 
εὐθὺς 
ὁ 
κύων 
ὥσπερ 
ἀντιδοθεὶς 
τοῦ 
μέλλοντος 
τὴν 
βοτάνην 
ἀναιρήσεσθαι· 
φόβος 
γὰρ 
οὐδεὶς 
τοῖς 
μετὰ 
ταῦτα 
λαμβάνουσιν. 
ἔστι 
δὲ 
μετὰ 
τοσούτων 
κινδύνων 
διὰ 
μίαν 
ἰσχὺν 
περισπούδαστος· 
τὰ 
γὰρ 
καλούμενα 
δαιμόνια, 
ταῦτα 
δὲ 
πονηρῶν 
ἐστιν 
ἀνθρώπων 
πνεύματα 
τοῖς 
ζῶσιν 
εἰσδυόμενα 
καὶ 
κτείνοντα 
τοὺς 
βοηθείας 
μὴ 
τυγχάνοντας, 
αὕτη 
ταχέως 
ἐξελαύνει, 
κἂν 
προσενεχθῇ 
μόνον 
τοῖς 
νοσοῦσι. 
ῥέουσι 
δὲ 
καὶ 
θερμῶν 
ὑδάτων 
πηγαὶ 
κατὰ 
τὸν 
τόπον 
πολὺ 
τὴν 
γεῦσιν 
ἀλλήλων 
διαφέρουσαι· 
πικραὶ 
μὲν 
γὰρ 
αὐτῶν 
τινές 
εἰσιν, 
αἱ 
δὲ 
γλυκύτητος 
οὐδὲν 
ἀπολείπουσαι. 
πολλαὶ 
δὲ 
καὶ 
ψυχρῶν 
ὑδάτων 
ἀναδόσεις 
οὐ 
μόνον 
ἐν 
τῷ 
χθαμαλωτέρῳ 
τὰς 
πηγὰς 
παραλλήλους 
ἔχουσαι, 
ἀλλʼ 
ὡς 
ἂν 
καὶ 
μᾶλλόν 
τις 
θαυμάσειε, 
σπήλαιον 
γάρ 
τι 
πλησίον 
ὁρᾶται 
κοιλότητι 
μὲν 
οὐ 
βαθύ, 
τῇ 
πέτρᾳ 
δὲ 
προυχούσῃ 
σκεπόμενον· 
ταύτης 
ἄνωθεν 
ὡσανεὶ 
μαστοὶ 
δύο 
ἀνέχουσιν 
ἀλλήλων 
ὀλίγῳ 
διεστῶτες, 
καὶ 
ψυχροτάτην 
μὲν 
ἅτερος 

πηγήν, 
ἅτερος 

δὲ 
θερμοτάτην 
ἐκδίδωσιν, 
αἳ 
μισγόμεναι 
ποιοῦσι 
λουτρὸν 
ἥδιστον 
παιώνιόν 
τε 
νοσημάτων, 
πολλῷ 
δὲ 
μάλιστα 
νεύρων 
ἄκεσιν. 
ἔχει 
δὲ 
ὁ 
τόπος 
καὶ 
θείου 
καὶ 
στυπτηρίας 
μέταλλα. 
Βάσσος 
δὲ 
περισκεψάμενος 
τὸ 
χωρίον 
ἔγνω 
ποιεῖσθαι 
τὴν 
πρόσοδον 
χωννὺς 
τὴν 
φάραγγα 
τὴν 
πρὸς 
ταῖς 
ἀνατολαῖς 
καὶ 
τῶν 
ἔργων 
εἴχετο, 
σπουδὴν 
ποιούμενος 
ᾗ 
τάχος 
ἐξᾶραι 
τὸ 
χῶμα 
καὶ 
διʼ 
αὐτοῦ 
ῥᾳδίαν 
ποιῆσαι 
τὴν 
πολιορκίαν. 
οἱ 
δʼ 
ἔνδον 
ἀπειλημμένοι 
τῶν 
Ἰουδαίων 
αὐτοὶ 
καθʼ 
ἑαυτοὺς 
ἀπὸ 
τῶν 
ξένων 
διακριθέντες 
ἐκείνους 
μὲν 
ἠνάγκασαν, 
ὄχλον 
ἄλλως 
εἶναι 
νομίζοντες, 
ἐν 
τῇ 
κάτω 
πόλει 
παραμένειν 
καὶ 
τοὺς 
κινδύνους 
προεκδέχεσθαι, 
τὸ 
δʼ 
ἄνω 
φρούριον 
αὐτοὶ 
καταλαβόντες 
εἶχον 
καὶ 
διὰ 
τὴν 
ἰσχὺν 
τῆς 
ὀχυρότητος 
καὶ 
προνοίᾳ 
τῆς 
σωτηρίας 
αὐτῶν· 
τεύξεσθαι 
γὰρ 
ἀφέσεως 
ὑπελάμβανον, 
εἰ 
τὸ 
χωρίον 
Ῥωμαίοις 
ἐγχειρίσειαν. 
πείρᾳ 
δὲ 
πρότερον 
ἐβούλοντο 
τὰς 
ὑπὲρ 
τοῦ 
διαφεύξεσθαι 
τὴν 
πολιορκίαν 
ἐλπίδας 
ἐλέγξαι. 
διὰ 
τοῦτο 
καὶ 
προθύμως 
ἐποιοῦντο 
τὰς 
ἐξόδους 
ἀνὰ 
πᾶσαν 
ἡμέραν, 
καὶ 
τοῖς 
χοῦσι 
συμπλεκόμενοι 
πολλοὶ 
μὲν 
ἔθνησκον, 
πολλοὺς 
δὲ 
τῶν 
Ῥωμαίων 
ἀνῄρουν. 
ἀεὶ 
δὲ 
τὸ 
κρατεῖν 
ὁ 
καιρὸς 
ἐβράβευεν 
ἑκατέροις 
τὸ 
πλέον, 
τοῖς 
μὲν 
Ἰουδαίοις, 
εἰ 
πρὸς 
ἀφυλακτοτέρους 
προσπέσοιεν, 
τοῖς 
δὲ 
ἐπὶ 
τῶν 
χωμάτων 
προϊδομένοις, 
εἰ 
τὴν 
ἐκδρομὴν 
αὐτῶν 
δέχοιντο 
πεφραγμένως. 
ἀλλʼ 
οὐκ 
ἐν 
τούτοις 
ἔμελλεν 
γενήσεσθαι 
τὸ 
πέρας 
τῆς 
πολιορκίας, 
ἔργον 
δέ 
τι 
πραχθὲν 
ἐκ 
συντυχίας 
παράλογον 
τῆς 
παραδόσεως 
τοῦ 
φρουρίου 
τὴν 
ἀνάγκην 
ἐπέστησε 
τοῖς 
Ἰουδαίοις. 
ἦν 
ἐν 
τοῖς 
πολιορκουμένοις 
νεανίας 
τολμῆσαί 
τε 
θρασὺς 
καὶ 
κατὰ 
χεῖρα 
δραστήριος, 
Ἐλεάζαρος 
ὄνομα· 
γεγόνει 
δὲ 
οὗτος 
ἐν 
ταῖς 
ἐκδρομαῖς 
ἐπιφανὴς 
τοὺς 
πολλοὺς 
ἐξιέναι 
καὶ 
κωλύειν 
τὴν 
χῶσιν 
παρακαλῶν 
καὶ 
κατὰ 
τὰς 
μάχας 
πολλὰ 
καὶ 
δεινὰ 
τοὺς 
Ῥωμαίους 
διατιθείς, 
τοῖς 
δὲ 
σὺν 
αὐτῷ 
τολμῶσιν 
ἐπεκτρέχειν 
ῥᾳδίαν 
μὲν 
τὴν 
προσβολὴν 
τιθέμενος, 
ἀκίνδυνον 
δὲ 
παρέχων 
τὴν 
ἀναχώρησιν 
τῷ 
τελευταῖος 
ἀπιέναι. 
καὶ 
δή 
ποτε 
τῆς 
μάχης 
διακριθείσης 
καὶ 
γεγονυίας 
ἀμφοτέρων 
ἀναχωρήσεως 
αὐτὸς 
ἅτε 
δὴ 
περιφρονῶν 
καὶ 
νομίζων 
οὐκ 
ἂν 
ἔτι 
τῶν 
πολεμίων 
οὐδένα 
τότε 
μάχης 
ἄρξειν, 
μείνας 
τῶν 
πυλῶν 
ἔξω 
τοῖς 
ἐπὶ 
τοῦ 
τείχους 
διελάλει 
καὶ 
πᾶς 
πρὸς 
ἐκείνοις 
τὴν 
διάνοιαν 
ἦν. 
ὁρᾷ 
δὲ 
τὸν 
καιρὸν 
τοῦ 
Ῥωμαϊκοῦ 
τις 
στρατοπέδου 
Ῥοῦφος, 
γένος 
Αἰγύπτιος, 
καὶ 
μηδενὸς 
ἂν 
προσδοκήσαντος 
ἐξαίφνης 
ἐπιδραμὼν 
σὺν 
αὐτοῖς 
ἀράμενος 
αὐτὸν 
τοῖς 
ὅπλοις, 
ἕως 
κατεῖχε 
τοὺς 
ἀπὸ 
τῶν 
τειχῶν 
ἰδόντας 
ἔκπληξις, 
φθάνει 
τὸν 
ἄνδρα 
μεταθεὶς 
πρὸς 
τὸ 
Ῥωμαίων 
στρατόπεδον. 
τοῦ 
δὲ 
στρατηγοῦ 
κελεύσαντος 
γυμνὸν 
διαλαβεῖν 
αὐτὸν 
καὶ 
καταστήσαντας 
εἰς 
τὸ 
φανερώτατον 
τοῖς 
ἐκ 
τῆς 
πόλεως 
ἀποβλέπουσι 
μάστιξιν 
αἰκίζεσθαι, 
σφόδρα 
τοὺς 
Ἰουδαίους 
τὸ 
περὶ 
τὸν 
νεανίαν 
πάθος 
συνέχεεν, 
ἀθρόα 
τε 
ἡ 
πόλις 
ἀνῴμωξε, 
καὶ 
θρῆνος 
ἦν 
μείζων 
ἢ 
καθʼ 
ἑνὸς 
ἀνδρὸς 
συμφοράν. 
τοῦτο 
συνιδὼν 
ὁ 
Βάσσος 
κατὰ 
τῶν 
πολεμίων 
ἀρχὴν 
ἐποιήσατο 
στρατηγήματος, 
καὶ 
βουληθεὶς 
αὐτῶν 
ἐπιτεῖναι 
τὸ 
περιαλγές, 
ἵνα 
βιασθῶσιν 
ἀντὶ 
τῆς 
σωτηρίας 
τἀνδρὸς 
ποιήσασθαι 
τοῦ 
φρουρίου 
παράδοσιν, 
τῆς 
ἐλπίδος 
οὐ 
διήμαρτεν. 
ὁ 
μὲν 
γὰρ 
προσέταξε 
καταπηγνύναι 
σταυρὸν 
ὡς 
αὐτίκα 
κρεμῶν 
τὸν 
Ἐλεάζαρον, 
τοῖς 
δὲ 
ἀπὸ 
τοῦ 
φρουρίου 
τοῦτο 
θεασαμένοις 
ὀδύνη 
τε 
 πλείων 
προσέπεσε, 
καὶ 
διωλύγιον 
ἀνῴμωζον 
οὐκ 
ἀνασχετὸν 
εἶναι 
τὸ 
πάθος 
βοῶντες. 
ἐνταῦθα 
δὴ 
τοίνυν 
Ἐλεάζαρος 
ἱκέτευεν 
αὐτοὺς 
μήτε 
αὐτὸν 
περιιδεῖν 
ὑπομείναντα 
θανάτων 
τὸν 
οἴκτιστον 
καὶ 
σφίσιν 
αὐτοῖς 
τὴν 
σωτηρίαν 
παρασχεῖν 
τῇ 
Ῥωμαίων 
εἴξαντας 
ἰσχύι 
καὶ 
τύχῃ 
μετὰ 
πάντας 
ἤδη 
κεχειρωμένους. 
οἱ 
δὲ 
καὶ 
πρὸς 
τοὺς 
ἐκείνου 
λόγους 
κατακλώμενοι 
καὶ 
πολλῶν 
ἔνδον 
ὑπὲρ 
αὐτοῦ 
δεομένων, 
ἦν 
γὰρ 
ἐκ 
μεγάλης 
καὶ 
σφόδρα 
πολυανθρώπου 
συγγενείας, 
παρὰ 
τὴν 
αὐτῶν 
φύσιν 
εἰς 
οἶκτον 
ἐνέδωκαν· 
καί 
τινας 
ἐξαποστείλαντες 
κατὰ 
τάχος 
διελέγοντο 
ποιεῖσθαι 
τὴν 
παράδοσιν 
τοῦ 
φρουρίου 
ἀξιοῦντες, 
ἵνʼ 
ἀδεεῖς 
ἀπαλλάττωνται 
κομισάμενοι 
τὸν 
Ἐλεάζαρον. 
δεξαμένων 
δὲ 
τῶν 
Ῥωμαίων 
καὶ 
τοῦ 
στρατηγοῦ 
ταῦτα, 
τὸ 
πλῆθος 
τῶν 
ἐν 
τῇ 
κάτω 
πόλει 
τὴν 
γεγενημένην 
ἰδίᾳ 
τοῖς 
Ἰουδαίοις 
πυθόμενοι 
σύμβασιν 
αὐτοὶ 
κατὰ 
νύκτα 
λαθόντες 
ἔγνωσαν 
ἀποδρᾶναι. 
τὰς 
πύλας 
δὲ 
αὐτῶν 
ἀνοιξάντων 
παρὰ 
τῶν 
τὴν 
ὁμολογίαν 
πεποιημένων 
πρὸς 
τὸν 
Βάσσον 
ἧκεν 
μήνυσις, 
εἴτʼ 
οὖν 
τῆς 
σωτηρίας 
αὐτοῖς 
φθονησάντων 
εἴτε 
[καὶ] 
διὰ 
δέος, 
μὴ 
τὴν 
αἰτίαν 
αὐτοὶ 
λάβωσι 
τῆς 
ἐκείνων 
ἀποδράσεως. 
οἱ 
μὲν 
οὖν 
ἀνδρειότατοι 
τῶν 
ἐξιόντων 
ἔφθασαν 
διεκπαίσασθαι 
καὶ 
διαφυγεῖν, 
τῶν 
δʼ 
ἔνδον 
καταλειφθέντων 
ἄνδρες 
μὲν 
ἀνῃρέθησαν 
ἐπὶ 
τοῖς 
χιλίοις 
ἑπτακόσιοι, 
γύναια 
δὲ 
καὶ 
παῖδες 
ἠνδραποδίσθησαν. 
τὰς 
δὲ 
πρὸς 
τοὺς 
παραδόντας 
τὸ 
φρούριον 
ὁμολογίας 
οἰόμενος 
δεῖν 
ὁ 
Βάσσος 
διαφυλάττειν 
αὐτούς 
τε 
ἀφίησιν 
καὶ 
τὸν 
Ἐλεάζαρον 
ἀπέδωκε. 
Ταῦτα 
δὲ 
διοικησάμενος 
ἠπείγετο 
τὴν 
στρατιὰν 
ἄγων 
ἐπὶ 
τὸν 
προσαγορευόμενον 
Ἰάρδην 
δρυμόν· 
πολλοὶ 
γὰρ 
εἰς 
αὐτὸν 
ἠγγέλθησαν 
ἠθροῖσθαι 
τῶν 
κατὰ 
τὰς 
πολιορκίας 
πρότερον 
ἔκ 
τε 
Ἱεροσολύμων 
καὶ 
Μαχαιροῦντος 
ἀποδράντων. 
ἐλθὼν 
οὖν 
ἐπὶ 
τὸν 
τόπον 
καὶ 
γνοὺς 
τὴν 
ἀγγελίαν 
οὐκ 
ἐψευσμένην 
πρῶτον 
μὲν 
τοῖς 
ἱππεῦσιν 
ἅπαν 
κυκλοῦται 
τὸ 
χωρίον, 
ὅπως 
τοῖς 
διεκπαίεσθαι 
τολμῶσιν 
τῶν 
Ἰουδαίων 
ἄπορος 
ἡ 
φυγὴ 
γίνηται 
διὰ 
τοὺς 
ἱππέας· 
τοὺς 
δὲ 
πεζοὺς 
ἐκέλευσεν 
δενδροτομεῖν 
τὴν 
ὕλην, 
εἰς 
ἣν 
καταπεφεύγεσαν. 
καθίστανται 
δὲ 
διὰ 
τοῦτο 
πρὸς 
ἀνάγκην 
οἱ 
Ἰουδαῖοι 
τοῦ 
δρᾶν 
τι 
γενναῖον 
ὡς 
ἐκ 
παραβόλου 
ἀγωνίσασθαι 
τάχα 
ἂν 
καὶ 
διαφυγόντες, 
ἀθρόοι 
δὲ 
καὶ 
μετὰ 
βοῆς 
ᾄξαντες 
ἐνέπιπτον 
τοῖς 
κεκυκλωμένοις. 
οἱ 
δʼ 
αὐτοὺς 
ἐδέχοντο 
καρτερῶς, 
καὶ 
πολλῇ 
τῶν 
μὲν 
ἀπονοίᾳ 
τῶν 
δὲ 
φιλονεικίᾳ 
χρωμένων 
χρόνος 
μὲν 
οὐκ 
ὀλίγος 
διὰ 
τοῦτο 
τῇ 
μάχῃ 
προύβη, 
τέλος 
δʼ 
αὐτῆς 
οὐχ 
ὅμοιον 
ἀπέβη 
τοῖς 
ἀγωνισαμένοις. 
Ῥωμαίων 
μὲν 
γὰρ 
δώδεκα 
τοὺς 
πάντας 
συνέβη 
πεσεῖν 
ὀλίγους 
τε 
τρωθῆναι, 
Ἰουδαίων 
δὲ 
ἐκ 
τῆς 
μάχης 
ταύτης 
οὐδεὶς 
διέφυγεν, 
ἀλλʼ 
ὄντες 
οὐκ 
ἐλάττους 
τρισχιλίων 
πάντες 
ἀπέθανον, 
καὶ 
ὁ 
στρατηγὸς 
αὐτῶν 
Ἰούδας 
ὁ 
τοῦ 
Ἀρεῖ 
παῖς, 
περὶ 
οὗ 
πρότερον 
εἰρήκαμεν 
ὅτι 
τάξεως 
ἡγούμενός 
τινος 
ἐν 
τῇ 
πολιορκίᾳ 
τῶν 
Ἱεροσολύμων 
κατά 
τινας 
διαδὺς 
τῶν 
ὑπονόμων 
ἔλαθεν 
ἀποδράς. 
Περὶ 
δὲ 
τὸν 
αὐτὸν 
καιρὸν 
ἐπέστειλε 
Καῖσαρ 
Βάσσῳ 
καὶ 
Λαβερίῳ 
Μαξίμῳ, 
οὗτος 
δὲ 
ἦν 
ἐπίτροπος, 
κελεύων 
πᾶσαν 
γῆν 
ἀποδόσθαι 
τῶν 
Ἰουδαίων. 
οὐ 
γὰρ 
κατῴκισεν 
ἐκεῖ 
πόλιν 
ἰδίαν 
αὑτῷ 
τὴν 
χώραν 
φυλάττων, 
ὀκτακοσίοις 
δὲ 
μόνοις 
ἀπὸ 
τῆς 
στρατιᾶς 
διαφειμένοις 
χωρίον 
ἔδωκεν 
εἰς 
κατοίκησιν, 
ὃ 
καλεῖται 
μὲν 
Ἀμμαοῦς, 
 ἀπέχει 
δὲ 
τῶν 
Ἱεροσολύμων 
σταδίους 
τριάκοντα. 
φόρον 
δὲ 
τοῖς 
ὁπουδηποτοῦν 
οὖσιν 
Ἰουδαίοις 
ἐπέβαλεν 
δύο 
δραχμὰς 
ἕκαστον 
κελεύσας 
ἀνὰ 
πᾶν 
ἔτος 
εἰς 
τὸ 
Καπετώλιον 
φέρειν, 
ὥσπερ 
πρότερον 
εἰς 
τὸν 
ἐν 
Ἱεροσολύμοις 
νεὼν 
συνετέλουν. 
καὶ 
τὰ 
μὲν 
Ἰουδαίων 
τότε 
τοιαύτην 
εἶχε 
κατάστασιν. 
Ἤδη 
δὲ 
ἔτος 
τέταρτον 
Οὐεσπασιανοῦ 
διέποντος 
τὴν 
ἡγεμονίαν 
συνέβη 
τὸν 
βασιλέα 
τῆς 
Κομμαγηνῆς 
Ἀντίοχον 
μεγάλαις 
συμφοραῖς 
πανοικεσίᾳ 
περιπεσεῖν 
ἀπὸ 
τοιαύτης 
αἰτίας· 
Καισέννιος 
Παῖτος, 
ὁ 
τῆς 
Συρίας 
ἡγεμὼν 
τότε 
καθεστηκώς, 
εἴτʼ 
οὖν 
ἀληθεύων 
εἴτε 
καὶ 
διὰ 
τὴν 
πρὸς 
Ἀντίοχον 
ἔχθραν, 
οὐ 
σφόδρα 
γὰρ 
τὸ 
σαφὲς 
ἠλέγχθη, 
γράμματα 
πρὸς 
Καίσαρα 
διεπέμψατο, 
λέγων 
τὸν 
Ἀντίοχον 
μετὰ 
τοῦ 
παιδὸς 
Ἐπιφανοῦς 
διεγνωκέναι 
Ῥωμαίων 
ἀφίστασθαι 
συνθήκας 
πρὸς 
τὸν 
βασιλέα 
τῶν 
Πάρθων 
πεποιημένον· 
δεῖν 
οὖν 
προκαταλαβεῖν 
αὐτούς, 
μὴ 
φθάσαντες 
τῶν 
πραγμάτων 
[ἄρξασθαι] 
πᾶσαν 
τὴν 
Ῥωμαίων 
ἀρχὴν 
πολέμῳ 
συνταράξωσιν. 
ἔμελλε 
Καῖσαρ 
τοιούτου 
μηνύματος 
αὐτῷ 
προσπεσόντος 
μὴ 
περιορᾶν· 
καὶ 
γὰρ 
ἡ 
γειτνίασις 
τῶν 
βασιλέων 
ἐποίει 
τὸ 
πρᾶγμα 
μείζονος 
ἄξιον 
προνοίας· 
τὰ 
γὰρ 
Σαμόσατα 
τῆς 
Κομμαγηνῆς 
μεγίστη 
πόλις 
κεῖται 
παρὰ 
τὸν 
Εὐφράτην, 
ὥστʼ 
εἶναι 
τοῖς 
Πάρθοις, 
εἴ 
τι 
τοιοῦτον 
διενενόηντο, 
ῥᾴστην 
μὲν 
τὴν 
διάβασιν 
βεβαίαν 
δὲ 
τὴν 
ὑποδοχήν. 
πιστευθεὶς 
οὖν 
Παῖτος 
καὶ 
λαβὼν 
ἐξουσίαν 
πράττειν 
ἃ 
δοκεῖ 
συμφέρειν 
οὐκ 
ἐμέλλησεν, 
ἐξαίφνης 
δὲ 
τῶν 
περὶ 
τὸν 
Ἀντίοχον 
οὐδὲν 
προσδοκώντων 
εἰς 
τὴν 
Κομμαγηνὴν 
ἐνέβαλεν, 
τῶν 
μὲν 
ταγμάτων 
ἄγων 
τὸ 
ἕκτον 
καὶ 
πρὸς 
τούτῳ 
λόχους 
καί 
τινας 
ἴλας 
ἱππέων· 
συνεμάχουν 
δὲ 
καὶ 
βασιλεῖς 
αὐτῷ 
τῆς 
μὲν 
Χαλκιδικῆς 
λεγομένης 
Ἀριστόβουλος, 
τῆς 
Ἐμέσης 
δὲ 
καλουμένης 
Σόαιμος. 
ἦν 
δʼ 
αὐτοῖς 
τὰ 
περὶ 
τὴν 
εἰσβολὴν 
ἀνανταγώνιστα· 
τῶν 
γὰρ 
κατὰ 
τὴν 
χώραν 
οὐδεὶς 
ἤθελε 
χεῖρας 
ἀνταίρειν. 
Ἀντίοχος 
δὲ 
τῆς 
ἀγγελίας 
ἀδοκήτως 
προσπεσούσης 
πολέμου 
μὲν 
οὐδὲ 
ἐπίνοιαν 
πρὸς 
Ῥωμαίους 
ἔσπασεν, 
ἔγνω 
δὲ 
πᾶσαν 
τὴν 
βασιλείαν 
ὡς 
εἶχεν 
ἐπὶ 
σχήματος 
καταλιπὼν 
μετὰ 
γυναικὸς 
καὶ 
τέκνων 
ὑπεξελθεῖν, 
οὕτως 
ἂν 
οἰόμενος 
καθαρὸν 
Ῥωμαίοις 
αὑτὸν 
ἀποδεῖξαι 
τῆς 
ἐπενηνεγμένης 
αἰτίας. 
καὶ 
προελθὼν 
ἀπὸ 
τῆς 
πόλεως 
ἑκατὸν 
σταδίους 
πρὸς 
τοῖς 
εἴκοσιν 
εἰς 
τὸ 
πεδίον 
ἐν 
αὐτῷ 
καταυλίζεται. 
Παῖτος 
δὲ 
ἐπὶ 
μὲν 
τὰ 
Σαμόσατα 
τοὺς 
καταληψομένους 
ἀποστέλλει 
καὶ 
διʼ 
ἐκείνων 
εἶχε 
τὴν 
πόλιν, 
αὐτὸς 
δὲ 
μετὰ 
τῆς 
ἄλλης 
δυνάμεως 
ἐπʼ 
Ἀντίοχον 
ἐποιεῖτο 
τὴν 
ὁρμήν. 
οὐ 
μὴν 
ὁ 
βασιλεὺς 
οὐδʼ 
ὑπὸ 
τῆς 
ἀνάγκης 
προήχθη 
πρᾶξαί 
τι 
πρὸς 
Ῥωμαίους 
πολεμικόν, 
ἀλλὰ 
τὴν 
αὐτοῦ 
τύχην 
ὀδυρόμενος 
ὅ 
τι 
δέοι 
παθεῖν 
ὑπέμενε· 
νέοις 
δὲ 
καὶ 
πολέμων 
ἐμπείροις 
καὶ 
ῥώμῃ 
σωμάτων 
διαφέρουσιν 
οὐ 
ῥᾴδιον 
ἦν 
τοῖς 
παισὶν 
αὐτοῦ 
τὴν 
συμφορὰν 
ἀμαχεὶ 
καρτερεῖν· 
τρέπονται 
οὖν 
πρὸς 
ἀλκὴν 
Ἐπιφανής 
τε 
καὶ 
Καλλίνικος. 
σφοδρᾶς 
δὲ 
τῆς 
μάχης 
καὶ 
παρʼ 
ὅλην 
τὴν 
ἡμέραν 
γενομένης 
αὐτοὶ 
τὴν 
ἀνδρείαν 
διαπρεπῆ 
παρέσχον 
καὶ 
μηδὲν 
ἐλαττωθείσῃ 
τῇ 
σφετέρᾳ 
δυνάμει 
[ἑσπέρᾳ] 
διελύθησαν. 
Ἀντιόχῳ 
δʼ 
οὐδʼ 
ἐπὶ 
τῇ 
μάχῃ 
τοῦτον 
κεχωρηκυίᾳ 
τὸν 
τρόπον 
μένειν 
ἀνεκτὸν 
ἐδόκει, 
λαβὼν 
δὲ 
τὴν 
γυναῖκα 
καὶ 
τὰς 
θυγατέρας 
μετʼ 
ἐκείνων 
ἐποιεῖτο 
τὴν 
φυγὴν 
εἰς 
 Κιλικίαν, 
καὶ 
τοῦτο 
πράξας 
τὰ 
φρονήματα 
τῶν 
οἰκείων 
στρατιωτῶν 
κατέκλασεν· 
ὡς 
γὰρ 
κατεγνωσμένης 
ὑπʼ 
αὐτοῦ 
τῆς 
βασιλείας 
ἀπέστησαν 
καὶ 
πρὸς 
τοὺς 
Ῥωμαίους 
μετεβάλοντο, 
καὶ 
πάντων 
πρόδηλος 
ἦν 
ἀπόγνωσις. 
πρὶν 
οὖν 
τελέως 
ἐρημωθῆναι 
τῶν 
συμμάχων 
τοῖς 
περὶ 
τὸν 
Ἐπιφανῆ 
σώζειν 
αὑτοὺς 
ἐκ 
τῶν 
πολεμίων 
ἦν 
ἀναγκαῖον, 
καὶ 
γίνονται 
δέκα 
σύμπαντες 
ἱππεῖς 
οἱ 
μετʼ 
αὐτῶν 
τὸν 
Εὐφράτην 
διαβαλόντες, 
ἔνθεν 
ἤδη 
μετʼ 
ἀδείας 
πρὸς 
τὸν 
βασιλέα 
τῶν 
Πάρθων 
Βολογέσην 
κομισθέντες 
οὐχ 
ὡς 
φυγάδες 
ὑπερηφανήθησαν, 
ἀλλʼ 
ὡς 
ἔτι 
τὴν 
παλαιὰν 
ἔχοντες 
εὐδαιμονίαν 
πάσης 
τιμῆς 
ἠξιώθησαν. 
Ἀντιόχῳ 
δʼ 
εἰς 
Ταρσὸν 
ἀφιγμένῳ 
τῆς 
Κιλικίας 
ἑκατοντάρχην 
Παῖτος 
ἐπιπέμψας 
δεδεμένον 
αὐτὸν 
εἰς 
Ῥώμην 
ἀπέστειλεν. 
Οὐεσπασιανὸς 
δʼ 
οὕτως 
οὐχ 
ὑπέμεινεν 
πρὸς 
αὐτὸν 
ἀναχθῆναι 
τὸν 
βασιλέα, 
τῆς 
παλαιᾶς 
ἀξιῶν 
φιλίας 
μᾶλλον 
αἰδῶ 
λαβεῖν 
ἢ 
διὰ 
τὴν 
τοῦ 
πολέμου 
πρόφασιν 
ἀπαραίτητον 
ὀργὴν 
διαφυλάττειν. 
κελεύει 
δὴ 
καθʼ 
ὁδὸν 
ἔτʼ 
ὄντος 
αὐτοῦ 
τῶν 
δεσμῶν 
ἀφαιρεθῆναι 
καὶ 
παρέντα 
τὴν 
εἰς 
τὴν 
Ῥώμην 
ἄφιξιν 
τὸ 
νῦν 
ἐν 
Λακεδαίμονι 
διάγειν, 
δίδωσί 
τε 
μεγάλας 
αὐτῷ 
προσόδους 
χρημάτων, 
ὅπως 
μὴ 
μόνον 
ἄφθονον 
ἀλλὰ 
καὶ 
βασιλικὴν 
ἔχοι 
τὴν 
δίαιταν. 
ταῦτα 
τοῖς 
περὶ 
τὸν 
Ἐπιφανῆ 
πυθομένοις, 
πρότερον 
σφόδρα 
περὶ 
τοῦ 
πατρὸς 
δεδιόσιν 
ἀνείθησαν 
αἱ 
ψυχαὶ 
μεγάλης 
καὶ 
δυσδιαθέτου 
φροντίδος. 
ἐλπὶς 
δὲ 
καὶ 
αὐτοῖς 
τῶν 
παρὰ 
Καίσαρος 
διαλλαγῶν 
ἐγένετο 
Βολογέσου 
περὶ 
αὐτῶν 
ἐπιστείλαντος· 
οὐδὲ 
γὰρ 
εὐδαιμονοῦντες 
ὑπέμενον 
ἔξω 
τῆς 
Ῥωμαίων 
ζῆν 
ἡγεμονίας. 
δόντος 
δὲ 
Καίσαρος 
ἡμέρως 
αὐτοῖς 
τὴν 
ἄδειαν 
εἰς 
Ῥώμην 
παρεγένοντο, 
τοῦ 
τε 
πατρὸς 
ὡς 
αὐτοὺς 
ἐκ 
τῆς 
Λακεδαίμονος 
εὐθὺς 
ἐλθόντος 
πάσης 
ἀξιούμενοι 
τιμῆς 
κατέμενον 
ἐνταῦθα. 
Τὸ 
δὲ 
τῶν 
Ἀλανῶν 
ἔθνος 
ὅτι 
μέν 
εἰσι 
Σκύθαι 
περὶ 
τὸν 
Τάναϊν 
καὶ 
τὴν 
Μαιῶτιν 
λίμνην 
κατοικοῦντες, 
πρότερόν 
που 
δεδηλώκαμεν, 
κατὰ 
τούτους 
δὲ 
τοὺς 
χρόνους 
διανοηθέντες 
εἰς 
τὴν 
Μηδίαν 
καὶ 
προσωτέρω 
ταύτης 
ἔτι 
καθʼ 
ἁρπαγὴν 
ἐμβαλεῖν 
τῷ 
βασιλεῖ 
τῶν 
Ὑρκανῶν 
διαλέγονται· 
τῆς 
παρόδου 
γὰρ 
οὗτος 
δεσπότης 
ἐστίν, 
ἣν 
ὁ 
βασιλεὺς 
Ἀλέξανδρος 
πύλαις 
σιδηραῖς 
κλειστὴν 
ἐποίησε. 
κἀκείνου 
τὴν 
εἴσοδον 
αὐτοῖς 
παρασχόντος 
ἀθρόοι 
καὶ 
μηδὲν 
προϋποπτεύσασι 
τοῖς 
Μήδοις 
ἐπιπεσόντες 
χώραν 
πολυάνθρωπον 
καὶ 
παντοίων 
ἀνάμεστον 
βοσκημάτων 
διήρπαζον 
μηδενὸς 
αὐτοῖς 
τολμῶντος 
ἀνθίστασθαι. 
καὶ 
γὰρ 
ὁ 
βασιλεύων 
τῆς 
χώρας 
Πάκορος 
ὑπὸ 
δέους 
εἰς 
τὰς 
δυσχωρίας 
ἀναφεύγων 
τῶν 
μὲν 
ἄλλων 
ἁπάντων 
παρακεχωρήκει, 
μόλις 
δὲ 
παρʼ 
αὐτῶν 
ἐρρύσατο 
τήν 
τε 
γυναῖκα 
καὶ 
τὰς 
παλλακὰς 
αἰχμαλώτους 
γενομένας 
ἑκατὸν 
δοὺς 
τάλαντα. 
μετὰ 
πολλῆς 
οὖν 
ῥᾳστώνης 
ἀμαχεὶ 
ποιούμενοι 
τὰς 
ἁρπαγὰς 
μέχρι 
τῆς 
Ἀρμενίας 
προῆλθον 
πάντα 
λεηλατοῦντες. 
Τιριδάτης 
δʼ 
αὐτῆς 
ἐβασίλευεν, 
ὃς 
ὑπαντιάσας 
αὐτοῖς 
καὶ 
ποιησάμενος 
μάχην 
παρὰ 
μικρὸν 
ἦλθεν 
ἐπʼ 
αὐτῆς 
ζωὸς 
ἁλῶναι 
τῆς 
παρατάξεως· 
βρόχον 
γὰρ 
αὐτῷ 
περιβαλών 
τις 
ἔμελλεν 
ἐπισπάσειν, 
εἰ 
μὴ 
τῷ 
ξίφει 
θᾶττον 
ἐκεῖνος 
τὸν 
τόνον 
κόψας 
ἔφθη 
διαφυγεῖν. 
οἱ 
δὲ 
καὶ 
διὰ 
τὴν 
μάχην 
ἔτι 
μᾶλλον 
ἀγριωθέντες 
τὴν 
μὲν 
χώραν 
ἐλυμήναντο, 
πολὺ 
δὲ 
πλῆθος 
ἀνθρώπων 
καὶ 
τῆς 
ἄλλης 
λείας 
ἄγοντες 
ἐξ 
ἀμφοῖν 
τῶν 
βασιλειῶν 
πάλιν 
εἰς 
τὴν 
οἰκείαν 
ἀνεκομίσθησαν. 
Ἐπὶ 
δὲ 
τῆς 
Ἰουδαίας 
Βάσσου 
τελευτήσαντος 
Φλαύιος 
Σίλβας 
διαδέχεται 
τὴν 
ἡγεμονίαν, 
καὶ 
τὴν 
μὲν 
ἄλλην 
ὁρῶν 
ἅπασαν 
 τῷ 
πολέμῳ 
κεχειρωμένην, 
ἓν 
δὲ 
μόνον 
ἔτι 
φρούριον 
ἀφεστηκός, 
ἐστράτευσεν 
ἐπὶ 
τοῦτο 
πᾶσαν 
τὴν 
ἐν 
τοῖς 
τόποις 
δύναμιν 
συναγαγών· 
καλεῖται 
δὲ 
τὸ 
φρούριον 
Μασάδα. 
προειστήκει 
δὲ 
τῶν 
κατειληφότων 
αὐτὸ 
σικαρίων 
δυνατὸς 
ἀνὴρ 
Ἐλεάζαρος, 
ἀπόγονος 
Ἰούδα 
τοῦ 
πείσαντος 
Ἰουδαίους 
οὐκ 
ὀλίγους, 
ὡς 
πρότερον 
δεδηλώκαμεν, 
μὴ 
ποιεῖσθαι 
τὰς 
ἀπογραφάς, 
ὅτε 
Κυρίνιος 
τιμητὴς 
εἰς 
τὴν 
Ἰουδαίαν 
ἐπέμφθη. 
τότε 
γὰρ 
οἱ 
σικάριοι 
συνέστησαν 
ἐπὶ 
τοὺς 
ὑπακούειν 
Ῥωμαίων 
θέλοντας 
καὶ 
πάντα 
τρόπον 
ὡς 
πολεμίοις 
προσεφέροντο, 
τὰς 
μὲν 
κτήσεις 
ἁρπάζοντες 
καὶ 
περιελαύνοντες, 
ταῖς 
δʼ 
οἰκήκεσιν 
αὐτῶν 
πῦρ 
ἐνιέντες· 
οὐδὲν 
γὰρ 
ἀλλοφύλων 
αὐτοὺς 
ἔφασκον 
διαφέρειν 
οὕτως 
ἀγεννῶς 
τὴν 
περιμάχητον 
Ἰουδαίοις 
ἐλευθερίαν 
προεμένους 
καὶ 
δουλείαν 
αἱρεῖσθαι 
τὴν 
ὑπὸ 
Ῥωμαίοις 
ἀνωμολογηκότας. 
ἦν 
δʼ 
ἄρα 
τοῦτο 
πρόφασις 
εἰς 
παρακάλυμμα 
τῆς 
ὠμότητος 
καὶ 
τῆς 
πλεονεξίας 
ὑπʼ 
αὐτῶν 
λεγόμενον· 
σαφὲς 
δὲ 
διὰ 
τῶν 
ἔργων 
ἐποίησαν. 
οἱ 
μὲν 
γὰρ 
αὐτοῖς 
τῆς 
ἀποστάσεως 
ἐκοινώνησαν 
καὶ 
τοῦ 
πρὸς 
Ῥωμαίους 
συνήραντο 
πολέμου  
καὶ 
παρʼ 
ἐκείνων 
δὲ 
τολμήματα 
χείρω 
πρὸς 
αὐτοὺς 
ἐγένετο, 
κἀπὶ 
τῷ 
ψεύδεσθαι 
πάλιν 
τὴν 
πρόφασιν 
ἐξελεγχόμενοι 
μᾶλλον 
ἐκάκουν 
τοὺς 
τὴν 
πονηρίαν 
αὐτῶν 
διὰ 
τῆς 
δικαιολογίας 
ὀνειδίζοντας. 
ἐγένετο 
γάρ 
πως 
ὁ 
χρόνος 
 ἐκεῖνος 
παντοδαπῆς 
ἐν 
τοῖς 
Ἰουδαίοις 
πονηρίας 
πολύφορος, 
ὡς 
μηδὲν 
κακίας 
ἔργον 
ἄπρακτον 
καταλιπεῖν, 
μηδʼ 
εἴ 
τι 
ἐπίνοια 
διαπλάττειν 
ἐθελήσειεν, 
ἔχειν 
ἄν 
τι 
καινότερον 
ἐξευρεῖν. 
οὕτως 
ἰδίᾳ 
τε 
καὶ 
κοινῇ 
πάντες 
ἐνόσησαν, 
καὶ 
προσυπερβάλλειν 
ἀλλήλους 
ἔν 
τε 
ταῖς 
πρὸς 
θεὸν 
ἀσεβείαις 
καὶ 
ταῖς 
εἰς 
τοὺς 
πλησίον 
ἀδικίαις 
ἐφιλονείκησαν, 
οἱ 
μὲν 
δυνατοὶ 
τὰ 
πλήθη 
κακοῦντες, 
οἱ 
πολλοὶ 
δὲ 
τοὺς 
δυνατοὺς 
ἀπολλύναι 
σπεύδοντες· 
ἦν 
γὰρ 
ἐκείνοις 
μὲν 
ἐπιθυμία 
τοῦ 
τυραννεῖν, 
τοῖς 
δὲ 
τοῦ 
βιάζεσθαι 
καὶ 
τὰ 
τῶν 
εὐπόρων 
διαρπάζειν. 
πρῶτον 
οὖν 
οἱ 
σικάριοι 
τῆς 
παρανομίας 
καὶ 
τῆς 
πρὸς 
τοὺς 
συγγενεῖς 
ἤρξαντο 
ὠμότητος, 
μήτε 
λόγον 
ἄρρητον 
εἰς 
ὕβριν 
μήτʼ 
ἔργον 
ἀπείρατον 
εἰς 
ὄλεθρον 
τῶν 
ἐπιβουλευθέντων 
παραλιπόντες. 
ἀλλὰ 
καὶ 
τούτους 
Ἰωάννης 
ἀπέδειξεν 
αὐτοῦ 
μετριωτέρους· 
οὐ 
γὰρ 
μόνον 
ἀνῄρει 
πάντας 
ὅσοι 
τὰ 
δίκαια 
καὶ 
συμφέροντα 
συνεβούλευον, 
καθάπερ 
ἐχθίστοις 
μάλιστα 
δὴ 
τῶν 
πολιτῶν 
τοῖς 
τοιούτοις 
προσφερόμενος, 
ἀλλὰ 
καὶ 
κοινῇ 
τὴν 
πατρίδα 
μυρίων 
ἐνέπλησε 
κακῶν, 
οἷα 
πράξειν 
ἔμελλεν 
ἄνθρωπος 
ἤδη 
καὶ 
τὸν 
θεὸν 
ἀσεβεῖν 
τετολμηκώς· 
τράπεζάν 
τε 
γὰρ 
ἄθεσμον 
παρετίθετο 
καὶ 
τὴν 
νενομισμένην 
καὶ 
πάτριον 
ἐξεδιῄτησεν 
ἁγνείαν, 
ἵνʼ 
ᾖ 
μηκέτι 
θαυμαστόν, 
εἰ 
τὴν 
πρὸς 
ἀνθρώπους 
ἡμερότητα 
καὶ 
κοινωνίαν 
οὐκ 
ἐτήρησεν 
ὁ 
τῆς 
πρὸς 
θεὸν 
εὐσεβείας 
οὕτω 
καταμανείς. 
πάλιν 
τοίνυν 
ὁ 
Γιώρα 
Σίμων 
τί 
κακὸν 
οὐκ 
ἔδρασεν; 
ἢ 
ποίας 
ὕβρεως 
ἐλευθέρων 
ἀπέσχοντο 
σωμάτων 
οἳ 
τοῦτον 
ἀνέδειξαν 
τύραννον; 
ποία 
δὲ 
αὐτοὺς 
φιλία, 
ποία 
δὲ 
συγγένεια 
πρὸς 
τοὺς 
ἐφʼ 
ἑκάστης 
ἡμέρας 
φόνους 
οὐχὶ 
θρασυτέρους 
ἐποίησε; 
τὸ 
μὲν 
γὰρ 
τοὺς 
ἀλλοτρίους 
κακῶς 
ποιεῖν 
ἀγεννοῦς 
ἔργον 
πονηρίας 
[εἶναι] 
ὑπελάμβανον, 
λαμπρὰν 
δὲ 
φέρειν 
ἐπίδειξιν 
ἡγοῦντο 
τὴν 
ἐν 
τοῖς 
οἰκειοτάτοις 
ὠμότητα. 
παρημιλλήσατο 
δὲ 
καὶ 
τὴν 
τούτων 
ἀπόνοιαν 
ἡ 
τῶν 
Ἰδουμαίων 
μανία· 
ἐκεῖνοι 
γὰρ 
οἱ 
μιαρώτατοι 
τοὺς 
ἀρχιερέας 
κατασφάξαντες, 
ὅπως 
μηδὲ 
μέρος 
τι 
τῆς 
πρὸς 
τὸν 
θεὸν 
εὐσεβείας 
διαφυλάττηται, 
πᾶν 
ὅσον 
ἦν 
λείψανον 
ἔτι 
πολιτικοῦ 
σχήματος 
ἐξέκοψαν, 
καὶ 
τὴν 
τελεωτάτην 
εἰσήγαγον 
διὰ 
πάντων 
ἀνομίαν, 
ἐν 
ᾗ 
τὸ 
τῶν 
ζηλωτῶν 
κληθέντων 
γένος 
ἤκμασεν, 
οἳ 
τὴν 
προσηγορίαν 
τοῖς 
ἔργοις 
ἐπηλήθευσαν· 
πᾶν 
γὰρ 
κακίας 
ἔργον 
ἐξεμιμήσαντο, 
μηδʼ 
εἴ 
τι 
πρότερον 
προϋπάρχον 
ἡ 
μνήμη 
παραδέδωκεν 
αὐτοὶ 
παραλιπόντες 
ἀζήλωτον. 
καίτοι 
τὴν 
προσηγορίαν 
αὑτοῖς 
ἀπὸ 
τῶν 
ἐπʼ 
ἀγαθῷ 
ζηλουμένων 
ἐπέθεσαν, 
ἢ 
κατειρωνευόμενοι 
τῶν 
ἀδικουμένων 
διὰ 
τὴν 
αὐτῶν 
θηριώδη 
φύσιν 
ἢ 
τὰ 
μέγιστα 
τῶν 
κακῶν 
ἀγαθὰ 
νομίζοντες. 
τοιγαροῦν 
προσῆκον 
ἕκαστοι 
τὸ 
τέλος 
εὕροντο 
τοῦ 
θεοῦ 
τὴν 
ἀξίαν 
ἐπὶ 
πᾶσιν 
αὐτοῖς 
τιμωρίαν 
βραβεύσαντος· 
ὅσας 
γὰρ 
ἀνθρώπου 
δύναται 
φύσις 
κολάσεις 
ὑπομεῖναι, 
πᾶσαι 
κατέσκηψαν 
εἰς 
αὐτοὺς 
μέχρι 
καὶ 
τῆς 
ἐσχάτης 
τοῦ 
βίου 
τελευτῆς, 
ἣν 
ὑπέμειναν 
ἐν 
πολυτρόποις 
αἰκίαις 
ἀποθανόντες. 
οὐ 
μὴν 
ἀλλὰ 
φαίη 
τις 
ἂν 
αὐτοὺς 
ἐλάττω 
παθεῖν 
ὧν 
ἔδρασαν· 
τὸ 
γὰρ 
δικαίως 
ἐπʼ 
αὐτῶν 
οὐ 
προσῆν. 
τοὺς 
δὲ 
ταῖς 
ἐκείνων 
ὠμότησι 
περιπεσόντας 
οὐ 
τοῦ 
παρόντος 
ἂν 
εἴη 
καιροῦ 
κατὰ 
τὴν 
ἀξίαν 
ὀδύρεσθαι· 
πάλιν 
οὖν 
ἐπάνειμι 
πρὸς 
τὸ 
καταλειπόμενον 
μέρος 
τῆς 
διηγήσεως. 
Ἐπὶ 
γὰρ 
τὸν 
Ἐλεάζαρον 
καὶ 
τοὺς 
κατέχοντας 
σὺν 
αὐτῷ 
τὴν 
 Μασάδαν 
σικαρίους 
ὁ 
τῶν 
Ῥωμαίων 
στρατηγὸς 
ἧκε 
τὰς 
δυνάμεις 
ἄγων, 
καὶ 
τῆς 
μὲν 
χώρας 
ἁπάσης 
εὐθὺς 
ἐκράτει 
φρουρὰς 
ἐν 
τοῖς 
ἐπικαιροτάτοις 
αὐτῆς 
μέρεσιν 
ἐγκαταστήσας, 
τεῖχος 
δὲ 
περιέβαλε 
κύκλῳ 
περὶ 
πᾶν 
τὸ 
φρούριον, 
ὅπως 
μηδενὶ 
τῶν 
πολιορκουμένων 
ᾖ 
ῥᾴδιον 
διαφυγεῖν, 
καὶ 
διανέμει 
τοὺς 
φυλάξοντας. 
αὐτὸς 
δὲ 
καταστρατοπεδεύει 
τόπον 
ὡς 
μὲν 
πρὸς 
τὴν 
πολιορκίαν 
ἐπιτηδειότατον 
ἐκλαβών, 
καθʼ 
ὃν 
αἱ 
τοῦ 
φρουρίου 
πέτραι 
τῷ 
πλησίον 
ὄρει 
συνήγγιζον, 
ἄλλως 
δὲ 
πρὸς 
ἀφθονίαν 
τῶν 
ἐπιτηδείων 
δύσκολον· 
οὐ 
γὰρ 
ἡ 
τροφὴ 
μόνον 
πόρρωθεν 
ἐκομίζετο 
καὶ 
σὺν 
μεγάλῃ 
ταλαιπωρίᾳ 
τῶν 
ἐπὶ 
τοῦτο 
τεταγμένων 
Ἰουδαίων, 
ἀλλὰ 
καὶ 
τὸ 
ποτὸν 
ἦν 
ἀγώγιμον 
[εἰς 
τὸ 
στρατόπεδον] 
τοῦ 
τόπου 
μηδεμίαν 
ἐγγὺς 
πηγὴν 
ἀναδιδόντος. 
ταῦτʼ 
οὖν 
προοικονομησάμενος 
ὁ 
Σίλβας 
ἐπὶ 
τὴν 
πολιορκίαν 
ἐτράπετο 
πολλῆς 
ἐπιτεχνήσεως 
καὶ 
ταλαιπωρίας 
δεομένην 
διὰ 
τὴν 
ὀχυρότητα 
τοῦ 
φρουρίου 
τοιοῦδε 
τὴν 
φύσιν 
ὑπάρχοντος· 
Πέτραν 
οὐκ 
ὀλίγην 
τῇ 
περιόδῳ 
καὶ 
μῆκος 
ὑψηλὴν 
πανταχόθεν 
περιερρώγασι 
βαθεῖαι 
φάραγγες 
κάτωθεν 
ἐξ 
ἀοράτου 
τέρματος 
κρημνώδεις 
καὶ 
πάσῃ 
βάσει 
ζῴων 
ἀπρόσιτοι, 
πλὴν 
ὅσον 
κατὰ 
δύο 
τόπους 
τῆς 
πέτρας 
εἰς 
ἄνοδον 
οὐκ 
εὐμαρῆ 
παρεικούσης. 
ἔστι 
δὲ 
τῶν 
ὁδῶν 
ἡ 
μὲν 
ἀπὸ 
τῆς 
Ἀσφαλτίτιδος 
λίμνης 
πρὸς 
ἥλιον 
ἀνίσχοντα, 
καὶ 
πάλιν 
ἀπὸ 
τῆς 
δύσεως 
ᾗ 
ῥᾷον 
πορευθῆναι. 
καλοῦσι 
δὲ 
τὴν 
ἑτέραν 
ὄφιν, 
τῇ 
στενότητι 
προσεικάσαντες 
καὶ 
τοῖς 
συνεχέσιν 
ἑλιγμοῖς· 
κλᾶται 
γὰρ 
περὶ 
τὰς 
τῶν 
κρημνῶν 
ἐξοχὰς 
καὶ 
πολλάκις 
εἰς 
αὑτὴν 
ἀνατρέχουσα 
καὶ 
κατὰ 
μικρὸν 
αὖθις 
ἐκμηκυνομένη 
μόλις 
ψαύει 
τοῦ 
πρόσω. 
δεῖ 
δὲ 
παραλλὰξ 
τὸν 
διʼ 
αὐτῆς 
βαδίζοντα 
τὸν 
 ἕτερον 
τῶν 
ποδῶν 
ἐρείδεσθαι. 
ἔστι 
δὲ 
πρόδηλος 
ὄλεθρος· 
ἑκατέρωθεν 
γὰρ 
βάθος 
κρημνῶν 
ὑποκέχηνε 
τῇ 
φοβερότητι 
πᾶσαν 
εὐτολμίαν 
ἐκπλῆξαι 
δυνάμενον. 
διὰ 
τοιαύτης 
οὖν 
ἐλθόντι 
σταδίους 
τριάκοντα 
κορυφὴ 
τὸ 
λοιπόν 
ἐστιν 
οὐκ 
εἰς 
ὀξὺ 
τέρμα 
συνηγμένη, 
ἀλλʼ 
ὥστʼ 
εἶναι 
κατʼ 
ἄκρας 
ἐπίπεδον. 
ἐπὶ 
ταύτῃ 
πρῶτον 
μὲν 
ὁ 
ἀρχιερεὺς 
ᾠκοδομήσατο 
φρούριον 
Ἰωνάθης 
καὶ 
προσηγόρευσε 
Μασάδαν, 
ὕστερον 
δʼ 
Ἡρώδῃ 
τῷ 
βασιλεῖ 
διὰ 
πολλῆς 
ἐγένετο 
σπουδῆς 
ἡ 
τοῦ 
χωρίου 
κατασκευή. 
τεῖχός 
τε 
γὰρ 
ἤγειρε 
περὶ 
πάντα 
τὸν 
κύκλον 
τῆς 
κορυφῆς 
ἑπτὰ 
σταδίων 
ὄντα 
λευκοῦ 
μὲν 
λίθου 
πεποιημένον, 
ὕψος 
δὲ 
δώδεκα 
καὶ 
πλάτος 
ὀκτὼ 
πήχεις 
ἔχον, 
τριάκοντα 
δὲ 
αὐτῷ 
καὶ 
ἑπτὰ 
πύργοι 
πεντηκονταπήχεις 
ἀνειστήκεσαν, 
ἐξ 
ὧν 
ἦν 
εἰς 
οἰκήματα 
διελθεῖν 
περὶ 
πᾶν 
τὸ 
τεῖχος 
ἔνδον 
ᾠκοδομημένα. 
τὴν 
γὰρ 
κορυφὴν 
πίονα 
καὶ 
πεδίου 
παντὸς 
οὖσαν 
μαλακωτέραν 
ἀνῆκεν 
εἰς 
γεωργίαν 
ὁ 
βασιλεύς, 
ἵνʼ 
εἴ 
ποτε 
τῆς 
ἔξωθεν 
τροφῆς 
ἀπορία 
γένοιτο, 
μηδὲ 
ταύτῃ 
κάμοιεν 
οἱ 
τὴν 
αὐτῶν 
σωτηρίαν 
τῷ 
φρουρίῳ 
πεπιστευκότες. 
καὶ 
βασίλειον 
δὲ 
κατεσκεύασεν 
ἐν 
αὐτῷ 
κατὰ 
τὴν 
ἀπὸ 
τῆς 
ἑσπέρας 
ἀνάβασιν, 
ὑποκάτω 
μὲν 
τῶν 
τῆς 
ἄκρας 
τειχῶν, 
πρὸς 
δὲ 
τὴν 
ἄρκτον 
ἐκκλίνον. 
τοῦ 
δὲ 
βασιλείου 
τὸ 
τεῖχος 
ἦν 
ὕψει 
μέγα 
καὶ 
καρτερόν, 
πύργους 
ἔχον 
ἑξηκονταπήχεις 
ἐγγωνίους 
τέτταρας. 
ἥ 
τε 
τῶν 
οἰκημάτων 
ἔνδον 
καὶ 
στοῶν 
καὶ 
βαλανείων 
κατασκευὴ 
παντοία 
καὶ 
πολυτελὴς 
ἦν, 
κιόνων 
μὲν 
ἁπανταχοῦ 
μονολίθων 
ὑφεστηκότων, 
τοίχων 
δὲ 
καὶ 
τῶν 
ἐν 
τοῖς 
οἰκήμασιν 
ἐδάφων 
λίθου 
στρώσει 
πεποικιλμένων. 
πρὸς 
ἕκαστον 
δὲ 
τῶν 
οἰκουμένων 
τόπων 
ἄνω 
τε 
καὶ 
περὶ 
τὸ 
βασίλειον 
καὶ 
πρὸ 
τοῦ 
τείχους 
πολλοὺς 
καὶ 
μεγάλους 
ἐτετμήκει 
λάκκους 
ἐν 
ταῖς 
πέτραις 
φυλακτῆρας 
ὑδάτων, 
 μηχανώμενος 
εἶναι 
χορηγίαν 
ὅση 
τῷ 
ἐκ 
πηγῶν 
ἐστι 
χρωμένοις. 
ὀρυκτὴ 
δʼ 
ὁδὸς 
ἐκ 
τοῦ 
βασιλείου 
πρὸς 
ἄκραν 
τὴν 
κορυφὴν 
ἀνέφερε 
τοῖς 
ἔξωθεν 
ἀφανής. 
οὐ 
μὴν 
οὐδὲ 
ταῖς 
φανεραῖς 
ὁδοῖς 
ἦν 
οἷόν 
τε 
χρήσασθαι 
ῥᾳδίως 
πολεμίους· 
ἡ 
μὲν 
γὰρ 
ἑῴα 
διὰ 
τὴν 
φύσιν, 
ὡς 
προείπαμεν, 
ἐστὶν 
ἄβατος, 
τὴν 
δʼ 
ἀπὸ 
τῆς 
ἑσπέρας 
μεγάλῳ 
κατὰ 
τὸ 
στενότατον 
πύργῳ 
διετείχισεν 
ἀπέχοντι 
τῆς 
ἄκρας 
πήχεων 
οὐκ 
ἔλαττον 
διάστημα 
χιλίων, 
ὃν 
οὔτε 
παρελθεῖν 
δυνατὸν 
ἦν 
οὔτε 
ῥᾴδιον 
ἑλεῖν· 
δυσέξοδος 
δὲ 
καὶ 
τοῖς 
μετὰ 
ἀδείας 
βαδίζουσιν 
ἐπεποίητο. 
οὕτως 
μὲν 
οὖν 
πρὸς 
τὰς 
τῶν 
πολεμίων 
ἐφόδους 
φύσει 
τε 
καὶ 
χειροποιήτως 
τὸ 
φρούριον 
ὠχύρωτο. 
Τῶν 
δʼ 
ἔνδον 
ἀποκειμένων 
παρασκευῶν 
ἔτι 
μᾶλλον 
ἄν 
τις 
ἐθαύμασε 
τὴν 
λαμπρότητα 
καὶ 
τὴν 
διαμονήν· 
σῖτός 
τε 
γὰρ 
ἀπέκειτο 
πολὺς 
καὶ 
πολὺν 
χρόνον 
ἀρκεῖν 
ἱκανώτατος 
οἶνός 
τε 
πολὺς 
ἦν 
καὶ 
ἔλαιον, 
ἔτι 
δὲ 
παντοῖος 
ὀσπρίων 
καρπὸς 
καὶ 
φοίνικες 
ἐσεσώρευντο. 
πάντα 
δὲ 
εὗρεν 
ὁ 
Ἐλεάζαρος 
τοῦ 
φρουρίου 
μετὰ 
τῶν 
σικαρίων 
ἐγκρατὴς 
δόλῳ 
γενόμενος 
ἀκμαῖα 
καὶ 
μηδὲν 
τῶν 
νεωστὶ 
κειμένων 
ἀποδέοντα· 
καίτοι 
σχεδὸν 
ἀπὸ 
τῆς 
παρασκευῆς 
εἰς 
τὴν 
ὑπὸ 
Ῥωμαίοις 
ἅλωσιν 
ἑκατὸν 
ἦν 
χρόνος 
ἐτῶν· 
ἀλλὰ 
καὶ 
Ῥωμαῖοι 
τοὺς 
περιλειφθέντας 
τῶν 
καρπῶν 
εὗρον 
ἀδιαφθόρους. 
αἴτιον 
δʼ 
οὐκ 
ἂν 
ἁμάρτοι 
τις 
ὑπολαμβάνων 
εἶναι 
τὸν 
ἀέρα 
τῆς 
διαμονῆς 
ὕψει 
τῷ 
περὶ 
τὴν 
ἄκραν 
πάσης 
ὄντα 
γεώδους 
καὶ 
θολερᾶς 
ἀμιγῆ 
κράσεως. 
εὑρέθη 
δὲ 
καὶ 
παντοίων 
πλῆθος 
ὅπλων 
ὑπὸ 
τοῦ 
βασιλέως 
ἀποτεθησαυρισμένων, 
ὡς 
ἀνδράσιν 
ἀρκεῖν 
μυρίοις, 
ἀργός 
τε 
σίδηρος 
καὶ 
χαλκὸς 
ἔτι 
δὲ 
καὶ 
μόλιβος, 
ἅτε 
δὴ 
τῆς 
παρασκευῆς 
ἐπὶ 
μεγάλαις 
 αἰτίαις 
γενομένης· 
λέγεται 
γὰρ 
αὑτῷ 
τὸν 
Ἡρώδην 
τοῦτο 
τὸ 
φρούριον 
εἰς 
ὑποφυγὴν 
ἑτοιμάζειν 
διπλοῦν 
ὑφορώμενον 
κίνδυνον, 
τὸν 
μὲν 
παρὰ 
τοῦ 
πλήθους 
τῶν 
Ἰουδαίων, 
μὴ 
καταλύσαντες 
ἐκεῖνον 
τοὺς 
πρὸ 
αὐτοῦ 
βασιλέας 
ἐπὶ 
τὴν 
ἀρχὴν 
καταγάγωσι, 
τὸν 
μείζω 
δὲ 
καὶ 
χαλεπώτερον 
ἐκ 
τῆς 
βασιλευούσης 
Αἰγύπτου 
Κλεοπάτρας. 
αὕτη 
γὰρ 
τὴν 
αὑτῆς 
γνώμην 
οὐκ 
ἐπεῖχεν, 
ἀλλὰ 
πολλάκις 
Ἀντωνίῳ 
λόγους 
προσέφερε 
τὸν 
μὲν 
Ἡρώδην 
ἀνελεῖν 
ἀξιοῦσα, 
χαρίσασθαι 
δʼ 
αὐτῇ 
τὴν 
βασιλείαν 
τῶν 
Ἰουδαίων 
δεομένη. 
καὶ 
μᾶλλον 
ἄν 
τις 
ἐθαύμασεν, 
ὅτι 
μηδέπω 
τοῖς 
προστάγμασιν 
Ἀντώνιος 
ὑπακηκόει 
κακῶς 
ὑπὸ 
τοῦ 
πρὸς 
αὐτὴν 
ἔρωτος 
δεδουλωμένος, 
οὐχ 
ὅτι 
περὶ 
τοῦ 
μὴ 
χαρίσασθαι 
προσεδόκησεν. 
διὰ 
τοιούτους 
μὲν 
φόβους 
Ἡρώδης 
Μασάδαν 
κατεσκευασμένος 
ἔμελλεν 
Ῥωμαίοις 
ἀπολείψειν 
ἔργον 
τοῦ 
πρὸς 
Ἰουδαίους 
πολέμου 
τελευταῖον. 
Ἐπεὶ 
γὰρ 
ἔξωθεν 
ἤδη 
περιτετειχίκει 
πάντα 
τὸν 
τόπον 
ὁ 
τῶν 
Ῥωμαίων, 
ὡς 
προείπαμεν, 
ἡγεμών, 
καὶ 
τοῦ 
μή 
τινα 
ἀποδρᾶναι 
πρόνοιαν 
ἐπεποίητο 
τὴν 
ἀκριβεστάτην, 
ἐνεχείρει 
τῇ 
πολιορκίᾳ 
μόνον 
εὑρὼν 
ἕνα 
τόπον 
ἐπιβολὴν 
χωμάτων 
δέξασθαι 
δυνάμενον. 
μετὰ 
γὰρ 
τὸν 
διατειχίζοντα 
πύργον 
τὴν 
ἀπὸ 
τῆς 
δύσεως 
ὁδὸν 
ἄγουσαν 
εἴς 
τε 
τὸ 
βασίλειον 
καὶ 
τὴν 
ἀκρώρειαν 
ἦν 
τις 
ἐξοχὴ 
πέτρας 
εὐμεγέθης 
τῷ 
πλάτει 
καὶ 
πολὺ 
προκύπτουσα, 
τοῦ 
δὲ 
ὕψους 
τῆς 
Μασάδας 
τριακοσίους 
πήχεις 
ὑποκάτω· 
Λευκὴν 
δʼ 
αὐτὴν 
ὠνόμαζον. 
ἐπὶ 
ταύτην 
οὖν 
ἀναβὰς 
καὶ 
κατασχὼν 
αὐτὴν 
ὁ 
Σίλβας 
ἐκέλευε 
τὸν 
στρατὸν 
χοῦν 
ἐπιφέρειν. 
τῶν 
δὲ 
προθύμως 
καὶ 
μετὰ 
πολλῆς 
χειρὸς 
ἐργαζομένων 
στερεὸν 
εἰς 
διακοσίους 
πήχεις 
ὑψώθη 
τὸ 
χῶμα. 
οὐ 
μὴν 
οὔτε 
βέβαιον 
οὔτε 
αὔταρκες 
ἐδόκει 
τοῦτο 
τὸ 
μέτρον 
εἶναι 
τοῖς 
μηχανήμασιν 
 εἰς 
ἐπιβάθραν, 
ἀλλʼ 
ἐπʼ 
αὐτοῦ 
βῆμα 
λίθων 
μεγάλων 
συνηρμοσμένων 
ἐποιήθη 
πεντήκοντα 
πήχεων 
εὖρός 
τε 
καὶ 
ὕψος. 
ἦν 
δὲ 
τῶν 
ἄλλων 
τε 
μηχανημάτων 
ἡ 
κατασκευὴ 
παραπλησία 
τοῖς 
ὑπὸ 
μὲν 
Οὐεσπασιανοῦ 
πρότερον, 
μετὰ 
ταῦτα 
δʼ 
ὑπὸ 
Τίτου 
πρὸς 
τὰς 
πολιορκίας 
ἐπινοηθεῖσι, 
καὶ 
πύργος 
ἑξηκοντάπηχυς 
συνετελέσθη 
σιδήρῳ 
καταπεφραγμένος 
ἅπας, 
ἐξ 
οὗ 
πολλοῖς 
ὀξυβελέσι 
καὶ 
πετροβόλοις 
βάλλοντες 
οἱ 
Ῥωμαῖοι 
τοὺς 
ἀπὸ 
τοῦ 
τείχους 
μαχομένους 
ταχέως 
ἀνέστειλαν 
καὶ 
προκύπτειν 
ἐκώλυσαν. 
ἐν 
ταὐτῷ 
δὲ 
καὶ 
κριὸν 
ὁ 
Σίλβας 
μέγαν 
κατασκευασάμενος, 
συνεχεῖς 
κελεύσας 
ποιεῖσθαι 
τῷ 
τείχει 
τὰς 
ἐμβολὰς 
μόλις 
μὲν 
ἀλλʼ 
οὖν 
ἀναρρήξας 
τι 
μέρος 
κατήρειψε. 
φθάνουσι 
δʼ 
οἱ 
σικάριοι 
ταχέως 
ἔνδοθεν 
οἰκοδομησάμενοι 
τεῖχος 
ἕτερον, 
ὃ 
μηδὲ 
ὑπὸ 
τῶν 
μηχανημάτων 
ἔμελλεν 
ὅμοιόν 
τι 
πείσεσθαι· 
μαλακὸν 
γὰρ 
αὐτὸ 
καὶ 
τὴν 
σφοδρότητα 
τῆς 
ἐμβολῆς 
ὑπεκλύειν 
δυνάμενον 
τοιῷδε 
τρόπῳ 
κατεσκεύασαν. 
δοκοὺς 
μεγάλας 
ἐπὶ 
μῆκος 
προσεχεῖς 
ἀλλήλαις 
κατὰ 
τὴν 
τομὴν 
συνέθεσαν. 
δύο 
δὲ 
ἦσαν 
τούτων 
στίχοι 
παράλληλοι 
τοσοῦτον 
διεστῶτες 
ὅσον 
εἶναι 
πλάτος 
τείχους, 
καὶ 
μέσον 
ἀμφοῖν 
τὸν 
χοῦν 
ἐνεφόρουν. 
ὅπως 
δὲ 
μηδὲ 
ὑψουμένου 
τοῦ 
χώματος 
ἡ 
γῆ 
διαχέοιτο, 
πάλιν 
ἑτέραις 
δοκοῖς 
ἐπικαρσίαις 
τὰς 
κατὰ 
μῆκος 
κειμένας 
διέδεον. 
ἦν 
οὖν 
ἐκείνοις 
μὲν 
οἰκοδομίᾳ 
τὸ 
ἔργον 
παραπλήσιον, 
τῶν 
μηχανημάτων 
δʼ 
αἱ 
πληγαὶ 
φερόμεναι 
πρὸς 
εἶκον 
ἐξελύοντο 
καὶ 
τῷ 
σάλῳ 
συνιζάνον 
ἐποίουν 
αὐτὸ 
στεριφώτερον. 
τοῦτο 
συνιδὼν 
ὁ 
Σίλβας 
πυρὶ 
μᾶλλον 
αἱρήσειν 
 ἐνόμιζεν 
τὸ 
τεῖχος, 
καὶ 
τοῖς 
στρατιώταις 
προσέταττε 
λαμπάδας 
αἰθομένας 
ἀθρόους 
ἐσακοντίζειν. 
τὸ 
δὲ 
οἷα 
δὴ 
ξύλων 
τὸ 
πλέον 
πεποιημένον 
ταχὺ 
τοῦ 
πυρὸς 
ἀντελάβετο 
καὶ 
τῇ 
χαυνότητι 
πυρωθὲν 
διὰ 
βάθους 
φλόγα 
πολλὴν 
ἐξεπύρσευσεν. 
ἀρχομένου 
μὲν 
οὖν 
ἔτι 
τοῦ 
πυρὸς 
βορρᾶς 
ἐμπνέων 
τοῖς 
Ῥωμαίοις 
φοβερὸς 
ἦν· 
ἄνωθεν 
γὰρ 
ἀποστρέφων 
ἐπʼ 
ἐκείνους 
ἤλαυνε 
τὴν 
φλόγα, 
καὶ 
σχεδὸν 
ἤδη 
τῶν 
μηχανημάτων 
ὡς 
συμφλεγησομένων 
ἀπέγνωσαν· 
ἔπειτα 
δʼ 
αἰφνίδιον 
νότος 
μεταβαλὼν 
καθάπερ 
ἐκ 
δαιμονίου 
προνοίας 
καὶ 
πολὺς 
ἐναντίον 
πνεύσας 
τῷ 
τείχει 
φέρων 
αὐτὴν 
προσέβαλε, 
καὶ 
πᾶν 
ἤδη 
διὰ 
βάθους 
ἐφλέγετο. 
Ῥωμαῖοι 
μὲν 
οὖν 
τῇ 
παρὰ 
τοῦ 
θεοῦ 
συμμαχίᾳ 
κεχρημένοι 
χαίροντες 
εἰς 
τὸ 
στρατόπεδον 
ἀπηλλάττοντο 
μεθʼ 
ἡμέραν 
ἐπιχειρεῖν 
τοῖς 
πολεμίοις 
διεγνωκότες 
καὶ 
τὰς 
φυλακὰς 
νύκτωρ 
ἐπιμελεστέρας 
ἐποιήσαντο, 
μή 
τινες 
αὐτῶν 
λάθωσιν 
ἀποδράντες. 
Οὐ 
μὴν 
οὔτε 
αὐτὸς 
Ἐλεάζαρος 
ἐν 
νῷ 
δρασμὸν 
ἔλαβεν 
οὔτε 
ἄλλῳ 
τινὶ 
τοῦτο 
ποιεῖν 
ἔμελλεν 
ἐπιτρέψειν. 
ὁρῶν 
δὲ 
τὸ 
μὲν 
τεῖχος 
ὑπὸ 
τοῦ 
πυρὸς 
ἀναλούμενον, 
ἄλλον 
δὲ 
οὐδένα 
σωτηρίας 
τρόπον 
οὐδʼ 
ἀλκῆς 
ἐπινοῶν, 
ἃ 
δὲ 
ἔμελλον 
Ῥωμαῖοι 
δράσειν 
αὐτοὺς 
καὶ 
τέκνα 
καὶ 
γυναῖκας 
[αὐτῶν], 
εἰ 
κρατήσειαν, 
ὑπʼ 
ὀφθαλμοὺς 
αὑτῷ 
τιθέμενος, 
θάνατον 
κατὰ 
πάντων 
ἐβουλεύσατο. 
καὶ 
τοῦτο 
κρίνας 
ἐκ 
τῶν 
παρόντων 
ἄριστον, 
τοὺς 
ἀνδρωδεστάτους 
τῶν 
ἑταίρων 
συναγαγὼν 
τοιούτοις 
ἐπὶ 
τὴν 
πρᾶξιν 
λόγοις 
παρεκάλει· 
“πάλαι 
διεγνωκότας 
ἡμᾶς, 
ἄνδρες 
ἀγαθοί, 
μήτε 
Ῥωμαίοις 
μήτʼ 
ἄλλῳ 
τινὶ 
δουλεύειν 
ἢ 
θεῷ, 
μόνος 
γὰρ 
οὗτος 
ἀληθής 
ἐστι 
καὶ 
δίκαιος 
ἀνθρώπων 
δεσπότης, 
ἥκει 
νῦν 
καιρὸς 
ἐπαληθεῦσαι 
κελεύων 
τὸ 
φρόνημα 
τοῖς 
 ἔργοις. 
πρὸς 
ὃν 
αὑτοὺς 
μὴ 
καταισχύνωμεν 
πρότερον 
μηδὲ 
δουλείαν 
ἀκίνδυνον 
ὑπομείναντες, 
νῦν 
δὲ 
μετὰ 
δουλείας 
ἑλόμενοι 
τιμωρίας 
ἀνηκέστους, 
εἰ 
ζῶντες 
ὑπὸ 
Ῥωμαίοις 
ἐσόμεθα· 
πρῶτοί 
τε 
γὰρ 
πάντων 
ἀπέστημεν 
καὶ 
πολεμοῦμεν 
αὐτοῖς 
τελευταῖοι. 
νομίζω 
δὲ 
καὶ 
παρὰ 
θεοῦ 
ταύτην 
δεδόσθαι 
χάριν 
τοῦ 
δύνασθαι 
καλῶς 
καὶ 
ἐλευθέρως 
ἀποθανεῖν, 
ὅπερ 
ἄλλοις 
οὐκ 
ἐγένετο 
παρʼ 
ἐλπίδα 
κρατηθεῖσιν. 
ἡμῖν 
δὲ 
πρόδηλος 
μέν 
ἐστιν 
ἡ 
γενησομένη 
μεθʼ 
ἡμέραν 
ἅλωσις, 
ἐλευθέρα 
δὲ 
ἡ 
τοῦ 
γενναίου 
θανάτου 
μετὰ 
τῶν 
φιλτάτων 
αἵρεσις. 
οὔτε 
γὰρ 
τοῦτʼ 
ἀποκωλύειν 
οἱ 
πολέμιοι 
δύνανται 
πάντως 
εὐχόμενοι 
ζῶντας 
ἡμᾶς 
παραλαβεῖν, 
οὔθʼ 
ἡμεῖς 
ἐκείνους 
ἔτι 
νικᾶν 
μαχόμενοι. 
ἔδει 
μὲν 
γὰρ 
εὐθὺς 
ἴσως 
ἐξ 
ἀρχῆς, 
ὅτε 
τῆς 
ἐλευθερίας 
ἡμῖν 
ἀντιποιεῖσθαι 
θελήσασι 
πάντα 
καὶ 
παρʼ 
ἀλλήλων 
ἀπέβαινε 
χαλεπὰ 
καὶ 
παρὰ 
τῶν 
πολεμίων 
χείρω, 
τῆς 
τοῦ 
θεοῦ 
γνώμης 
στοχάζεσθαι 
καὶ 
γινώσκειν, 
ὅτι 
τὸ 
πάλαι 
φίλον 
αὐτῷ 
φῦλον 
Ἰουδαίων 
κατέγνωστο· 
μένων 
γὰρ 
εὐμενὴς 
ἢ 
μετρίως 
γοῦν 
ἀπηχθημένος, 
οὐκ 
ἂν 
τοσούτων 
μὲν 
ἀνθρώπων 
περιεῖδεν 
ὄλεθρον, 
προήκατο 
δὲ 
τὴν 
ἱερωτάτην 
αὐτοῦ 
πόλιν 
πυρὶ 
καὶ 
κατασκαφαῖς 
πολεμίων. 
ἡμεῖς 
δʼ 
ἄρα 
καὶ 
μόνοι 
τοῦ 
παντὸς 
Ἰουδαίων 
γένους 
ἠλπίσαμεν 
περιέσεσθαι 
τὴν 
ἐλευθερίαν 
φυλάξαντες, 
ὥσπερ 
ἀναμάρτητοι 
πρὸς 
τὸν 
θεὸν 
γενόμενοι 
καὶ 
μηδεμιᾶς 
μετασχόντες , 
οἳ 
καὶ 
τοὺς 
ἄλλους 
ἐδιδάξαμεν; 
τοιγαροῦν 
ὁρᾶτε, 
πῶς 
ἡμᾶς 
ἐλέγχει 
μάταια 
προσδοκήσαντας 
κρείττονα 
τῶν 
ἐλπίδων 
τὴν 
ἐν 
τοῖς 
δεινοῖς 
ἀνάγκην 
ἐπαγαγών· 
οὐδὲ 
γὰρ 
ἡ 
τοῦ 
φρουρίου 
φύσις 
ἀνάλωτος 
οὖσα 
πρὸς 
σωτηρίαν 
ὠφέληκεν, 
ἀλλὰ 
καὶ 
τροφῆς 
ἀφθονίαν 
καὶ 
πλῆθος 
ὅπλων 
καὶ 
τὴν 
ἄλλην 
ἔχοντες 
παρασκευὴν 
περιττεύουσαν 
ὑπʼ 
αὐτοῦ 
περιφανῶς 
τοῦ 
θεοῦ 
τὴν 
ἐλπίδα 
τῆς 
 σωτηρίας 
ἀφῃρήμεθα. 
τὸ 
γὰρ 
πῦρ 
εἰς 
τοὺς 
πολεμίους 
φερόμενον 
οὐκ 
αὐτομάτως 
ἐπὶ 
τὸ 
κατασκευασθὲν 
τεῖχος 
ὑφʼ 
ἡμῶν 
ἀνέστρεψεν, 
ἀλλʼ 
ἔστι 
ταῦτα 
χόλος 
πολλῶν 
ἀδικημάτων, 
ἃ 
μανέντες 
εἰς 
τοὺς 
ὁμοφύλους 
ἐτολμήσαμεν. 
ὑπὲρ 
ὧν 
μὴ 
τοῖς 
ἐχθίστοις 
Ῥωμαίοις 
δίκας 
ἀλλὰ 
τῷ 
θεῷ 
διʼ 
ἡμῶν 
αὐτῶν 
ὑπόσχωμεν· 
αὗται 
δέ 
εἰσιν 
ἐκείνων 
μετριώτεραι· 
θνησκέτωσαν 
γὰρ 
γυναῖκες 
ἀνύβριστοι 
καὶ 
παῖδες 
δουλείας 
ἀπείρατοι, 
μετὰ 
δʼ 
αὐτοὺς 
ἡμεῖς 
εὐγενῆ 
χάριν 
ἀλλήλοις 
παράσχωμεν 
καλὸν 
ἐντάφιον 
τὴν 
ἐλευθερίαν 
φυλάξαντες. 
πρότερον 
δὲ 
καὶ 
τὰ 
χρήματα 
καὶ 
τὸ 
φρούριον 
πυρὶ 
διαφθείρωμεν· 
λυπηθήσονται 
γὰρ 
Ῥωμαῖοι, 
σαφῶς 
οἶδα, 
μήτε 
τῶν 
ἡμετέρων 
σωμάτων 
κρατήσαντες 
καὶ 
τοῦ 
κέρδους 
ἁμαρτόντες. 
τὰς 
τροφὰς 
μόνας 
ἐάσωμεν· 
αὗται 
γὰρ 
ἡμῖν 
τεθνηκόσι 
μαρτυρήσουσιν 
ὅτι 
μὴ 
κατʼ 
ἔνδειαν 
ἐκρατήθημεν, 
ἀλλʼ 
ὥσπερ 
ἐξ 
ἀρχῆς 
διέγνωμεν, 
θάνατον 
ἑλόμενοι 
πρὸ 
δουλείας.” 
Ταῦτα 
Ἐλεάζαρος 
ἔλεγεν. 
οὐ 
μὴν 
κατʼ 
αὐτὸ 
ταῖς 
γνώμαις 
προσέπιπτε 
τῶν 
παρόντων, 
ἀλλʼ 
οἱ 
μὲν 
ἔσπευδον 
ὑπακούειν 
καὶ 
μόνον 
οὐχ 
ἡδονῆς 
ἐνεπίμπλαντο 
καλὸν 
εἶναι 
τὸν 
θάνατον 
νομίζοντες, 
τοὺς 
δʼ 
αὐτῶν 
μαλακωτέρους 
γυναικῶν 
καὶ 
γενεᾶς 
οἶκτος 
εἰσῄει, 
πάντως 
δὲ 
καὶ 
τῆς 
ἑαυτῶν 
προδήλου 
τελευτῆς 
εἰς 
ἀλλήλους 
ἀποβλέποντες 
τοῖς 
δακρύοις 
τὸ 
μὴ 
βουλόμενον 
τῆς 
γνώμης 
ἐσήμαινον. 
τούτους 
ἰδὼν 
Ἐλεάζαρος 
ἀποδειλιῶντας 
καὶ 
πρὸς 
τὸ 
μέγεθος 
τοῦ 
βουλεύματος 
τὰς 
ψυχὰς 
ὑποκλωμένους 
ἔδεισε, 
μή 
ποτε 
καὶ 
τοὺς 
ἐρρωμένως 
τῶν 
λόγων 
ἀκούσαντας 
αὐτοὶ 
συνεκθηλύνωσι 
ποτνιώμενοι 
καὶ 
δακρύοντες. 
οὔκουν 
ἀνῆκε 
τὴν 
παρακέλευσιν, 
ἀλλʼ 
αὑτὸν 
ἐπεγείρας 
καὶ 
πολλοῦ 
λήματος 
πλήρης 
γενόμενος 
λαμπροτέροις 
ἐνεχείρει 
λόγοις 
περὶ 
ψυχῆς 
ἀθανασίας, 
μέγα 
τε 
σχετλιάσας 
καὶ 
τοῖς 
δακρύουσιν 
ἀτενὲς 
ἐμβλέψας 
“ἦ 
πλεῖστον, 
εἶπεν, 
ἐψεύσθην 
νομίζων 
ἀνδράσιν 
ἀγαθοῖς 
τῶν 
ὑπὲρ 
τῆς 
ἐλευθερίας 
ἀγώνων 
συναρεῖσθαι, 
ζῆν 
καλῶς 
ἢ 
τεθνάναι 
διεγνωκόσιν. 
ὑμεῖς 
δὲ 
ἦτε 
τῶν 
τυχόντων 
οὐδὲν 
εἰς 
ἀρετὴν 
οὐδʼ 
εὐτολμίαν 
διαφέροντες, 
οἵ 
γε 
καὶ 
τὸν 
ἐπὶ 
μεγίστων 
ἀπαλλαγῇ 
κακῶν 
φοβεῖσθε 
θάνατον 
δέον 
ὑπὲρ 
τούτου 
μήτε 
μελλῆσαι 
μήτε 
σύμβουλον 
ἀναμεῖναι. 
πάλαι 
γὰρ 
εὐθὺς 
ἀπὸ 
τῆς 
πρώτης 
αἰσθήσεως 
παιδεύοντες 
ἡμᾶς 
οἱ 
πάτριοι 
καὶ 
θεῖοι 
λόγοι 
διετέλουν 
ἔργοις 
τε 
καὶ 
φρονήμασι 
τῶν 
ἡμετέρων 
προγόνων 
αὐτοὺς 
βεβαιούντων, 
ὅτι 
συμφορὰ 
τὸ 
ζῆν 
ἐστιν 
ἀνθρώποις, 
οὐχὶ 
θάνατος. 
οὗτος 
μὲν 
γὰρ 
ἐλευθερίαν 
διδοὺς 
ψυχαῖς 
εἰς 
τὸν 
οἰκεῖον 
καὶ 
καθαρὸν 
ἀφίησι 
τόπον 
ἀπαλλάσσεσθαι 
πάσης 
συμφορᾶς 
ἀπαθεῖς 
ἐσομένας, 
ἕως 
δέ 
εἰσιν 
ἐν 
σώματι 
θνητῷ 
δεδεμέναι 
καὶ 
τῶν 
τούτου 
κακῶν 
συναναπίμπλανται, 
τἀληθέστατον 
εἰπεῖν, 
τεθνήκασι· 
κοινωνία 
γὰρ 
θείῳ 
πρὸς 
θνητὸν 
ἀπρεπής 
ἐστι. 
μέγα 
μὲν 
οὖν 
δύναται 
ψυχὴ 
καὶ 
σώματι 
συνδεδεμένη· 
ποιεῖ 
γὰρ 
αὐτῆς 
ὄργανον 
αἰσθανόμενον 
ἀοράτως 
αὐτὸ 
κινοῦσα 
καὶ 
θνητῆς 
φύσεως 
περαιτέρω 
προάγουσα 
ταῖς 
πράξεσιν· 
οὐ 
μὴν 
ἀλλʼ 
ἐπειδὰν 
ἀπολυθεῖσα 
τοῦ 
καθέλκοντος 
αὐτὴν 
βάρους 
ἐπὶ 
γῆν 
καὶ 
προσκρεμαμένου 
χῶρον 
ἀπολάβῃ 
τὸν 
οἰκεῖον, 
τότε 
δὴ 
μακαρίας 
ἰσχύος 
καὶ 
πανταχόθεν 
ἀκωλύτου 
μετέχει 
δυνάμεως, 
ἀόρατος 
μένουσα 
τοῖς 
ἀνθρωπίνοις 
ὄμμασιν 
ὥσπερ 
αὐτὸς 
ὁ 
θεός· 
οὐδὲ 
γὰρ 
ἕως 
ἐστὶν 
ἐν 
σώματι 
θεωρεῖται· 
πρόσεισι 
γὰρ 
ἀφανῶς 
καὶ 
μὴ 
βλεπομένη 
πάλιν 
ἀπαλλάττεται, 
μίαν 
μὲν 
αὐτὴ 
φύσιν 
ἔχουσα 
τὴν 
ἄφθαρτον, 
αἰτία 
δὲ 
σώματι 
γινομένη 
 μεταβολῆς. 
ὅτου 
γὰρ 
ἂν 
ψυχὴ 
προσψαύσῃ, 
τοῦτο 
ζῇ 
καὶ 
τέθηλεν, 
ὅτου 
δʼ 
ἂν 
ἀπαλλαγῇ, 
μαρανθὲν 
ἀποθνήσκει· 
τοσοῦτον 
αὐτῇ 
περίεστιν 
ἀθανασίας. 
ὕπνος 
δὲ 
τεκμήριον 
ὑμῖν 
ἔστω 
τῶν 
λόγων 
ἐναργέστατον, 
ἐν 
ᾧ 
ψυχαὶ 
τοῦ 
σώματος 
αὐτὰς 
μὴ 
περισπῶντος 
ἡδίστην 
μὲν 
ἔχουσιν 
ἀνάπαυσιν 
ἐφʼ 
αὑτῶν 
γενόμεναι, 
θεῷ 
δʼ 
ὁμιλοῦσαι 
κατὰ 
συγγένειαν 
πάντη 
μὲν 
ἐπιφοιτῶσι, 
πολλὰ 
δὲ 
τῶν 
ἐσομένων 
προθεσπίζουσι. 
τί 
δὴ 
δεῖ 
δεδιέναι 
θάνατον 
τὴν 
ἐν 
ὕπνῳ 
γινομένην 
ἀνάπαυσιν 
ἀγαπῶντας; 
πῶς 
δʼ 
οὐκ 
ἀνόητόν 
ἐστιν 
τὴν 
ἐν 
τῷ 
ζῆν 
ἐλευθερίαν 
διώκοντας 
τῆς 
ἀιδίου 
φθονεῖν 
αὑτοῖς; 
ἔδει 
μὲν 
οὖν 
ἡμᾶς 
οἴκοθεν 
πεπαιδευμένους 
ἄλλοις 
εἶναι 
παράδειγμα 
τῆς 
πρὸς 
θάνατον 
ἑτοιμότητος· 
οὐ 
μὴν 
ἀλλʼ 
εἰ 
καὶ 
τῆς 
παρὰ 
τῶν 
ἀλλοφύλων 
δεόμεθα 
πίστεως, 
βλέψωμεν 
εἰς 
Ἰνδοὺς 
τοὺς 
σοφίαν 
ἀσκεῖν 
ὑπισχνουμένους. 
ἐκεῖνοί 
τε 
γὰρ 
ὄντες 
ἄνδρες 
ἀγαθοὶ 
τὸν 
μὲν 
τοῦ 
ζῆν 
χρόνον 
ὥσπερ 
ἀναγκαίαν 
τινὰ 
τῇ 
φύσει 
λειτουργίαν 
ἀκουσίως 
ὑπομένουσι, 
σπεύδουσι 
δὲ 
τὰς 
ψυχὰς 
ἀπολῦσαι 
τῶν 
σωμάτων, 
καὶ 
μηδενὸς 
αὐτοὺς 
ἐπείγοντος 
κακοῦ 
μηδʼ 
ἐξελαύνοντος 
πόθῳ 
τῆς 
ἀθανάτου 
διαίτης 
προλέγουσι 
μὲν 
τοῖς 
ἄλλοις 
ὅτι 
μέλλουσιν 
ἀπιέναι, 
καὶ 
ἔστιν 
ὁ 
κωλύσων 
οὐδείς, 
ἀλλὰ 
πάντες 
αὐτοὺς 
εὐδαιμονίζοντες 
πρὸς 
τοὺς 
οἰκείους 
ἕκαστοι 
διδόασιν 
ἐπιστολάς· 
οὕτως 
βεβαίαν 
καὶ 
ἀληθεστάτην 
ταῖς 
ψυχαῖς 
τὴν 
μετʼ 
ἀλλήλων 
εἶναι 
δίαιταν 
πεπιστεύκασιν. 
οἱ 
δʼ 
ἐπειδὰν 
ἐπακούσωσι 
τῶν 
ἐντεταλμένων 
αὐτοῖς, 
πυρὶ 
τὸ 
σῶμα 
παραδόντες, 
ὅπως 
δὴ 
καὶ 
καθαρωτάτην 
ἀποκρίνωσι 
τοῦ 
σώματος 
τὴν 
ψυχήν, 
ὑμνούμενοι 
τελευτῶσιν· 
ῥᾷον 
γὰρ 
ἐκείνους 
εἰς 
τὸν 
θάνατον 
οἱ 
φίλτατοι 
προπέμπουσιν 
ἢ 
τῶν 
ἄλλων 
ἀνθρώπων 
ἕκαστοι 
τοὺς 
πολίτας 
εἰς 
μηκίστην 
ἀποδημίαν, 
καὶ 
σφᾶς 
μὲν 
αὐτοὺς 
δακρύουσιν, 
ἐκείνους 
δὲ 
μακαρίζουσιν 
ἤδη 
τὴν 
ἀθάνατον 
τάξιν 
ἀπολαμβάνοντας. 
ἆρʼ 
οὖν 
οὐκ 
αἰδούμεθα 
χεῖρον 
Ἰνδῶν 
φρονοῦντες 
καὶ 
διὰ 
τῆς 
αὑτῶν 
ἀτολμίας 
τοὺς 
πατρίους 
νόμους, 
οἳ 
πᾶσιν 
ἀνθρώποις 
εἰς 
ζῆλον 
ἥκουσιν, 
αἰσχρῶς 
ὑβρίζοντες; 
ἀλλʼ 
εἴ 
γε 
καὶ 
τοὺς 
ἐναντίους 
ἐξ 
ἀρχῆς 
λόγους 
ἐπαιδεύθημεν, 
ὡς 
ἄρα 
μέγιστον 
ἀγαθὸν 
ἀνθρώποις 
ἐστὶ 
τὸ 
ζῆν 
συμφορὰ 
δʼ 
ὁ 
θάνατος, 
ὁ 
γοῦν 
καιρὸς 
ἡμᾶς 
παρακαλεῖ 
φέρειν 
εὐκαρδίως 
αὐτὸν 
θεοῦ 
γνώμῃ 
καὶ 
κατʼ 
ἀνάγκας 
τελευτήσαντας· 
πάλαι 
γάρ, 
ὡς 
ἔοικε, 
κατὰ 
τοῦ 
κοινοῦ 
παντὸς 
Ἰουδαίων 
γένους 
ταύτην 
ἔθετο 
τὴν 
ψῆφον 
ὁ 
θεός, 
ὥσθʼ 
ἡμᾶς 
τοῦ 
ζῆν 
ἀπηλλάχθαι 
μὴ 
μέλλοντας 
αὐτῷ 
χρῆσθαι 
κατὰ 
τρόπον. 
μὴ 
γὰρ 
αὐτοῖς 
ὑμῖν 
ἀνάπτετε 
τὰς 
αἰτίας 
μηδὲ 
χαρίζεσθε 
τοῖς 
Ῥωμαίοις, 
ὅτι 
πάντας 
ἡμᾶς 
ὁ 
πρὸς 
αὐτοὺς 
πόλεμος 
διέφθειρεν· 
οὐ 
γὰρ 
ἐκείνων 
ἰσχύι 
ταῦτα 
συμβέβηκεν, 
ἀλλὰ 
κρείττων 
αἰτία 
γενομένη 
τὸ 
δοκεῖν 
ἐκείνοις 
νικᾶν 
παρέσχηκε. 
ποίοις 
γὰρ 
ὅπλοις 
Ῥωμαίων 
τεθνήκασιν 
οἱ 
Καισάρειαν 
Ἰουδαῖοι 
κατοικοῦντες; 
ἀλλʼ 
οὐδὲ 
μελλήσαντας 
αὐτοὺς 
ἐκείνων 
ἀφίστασθαι, 
μεταξὺ 
δὲ 
τὴν 
ἑβδόμην 
ἑορτάζοντας 
τὸ 
πλῆθος 
τῶν 
Καισαρέων 
ἐπιδραμὸν 
μηδὲ 
χεῖρας 
ἀνταίροντας 
ἅμα 
γυναιξὶ 
καὶ 
τέκνοις 
κατέσφαξαν, 
οὐδʼ 
αὐτοὺς 
Ῥωμαίους 
ἐντραπέντες, 
οἳ 
μόνους 
ἡμᾶς 
ἡγοῦντο 
πολεμίους 
τοὺς 
ἀφεστηκότας. 
ἀλλὰ 
φήσει 
τις, 
ὅτι 
Καισαρεῦσιν 
ἦν 
ἀεὶ 
διαφορὰ 
πρὸς 
τοὺς 
παρʼ 
αὐτοῖς, 
καὶ 
τοῦ 
καιροῦ 
λαβόμενοι 
τὸ 
παλαιὸν 
μῖσος 
ἀπεπλήρωσαν. 
τί 
οὖν 
τοὺς 
ἐν 
Σκυθοπόλει 
φῶμεν; 
ἡμῖν 
γὰρ 
ἐκεῖνοι 
διὰ 
τοὺς 
Ἕλληνας 
πολεμεῖν 
ἐτόλμησαν, 
ἀλλʼ 
οὐ 
μετὰ 
τῶν 
συγγενῶν 
ἡμῶν 
Ῥωμαίους 
ἀμύνεσθαι. 
πολὺ 
τοίνυν 
ὤνησεν 
αὐτοὺς 
ἡ 
πρὸς 
ἐκείνους 
εὔνοια 
καὶ 
πίστις· 
ὑπʼ 
αὐτῶν 
μέντοι 
πανοικεσίᾳ 
πικρῶς 
κατεφονεύθησαν 
ταύτην 
τῆς 
συμμαχίας 
ἀπολαβόντες 
ἀμοιβήν· 
ἃ 
γὰρ 
ἐκείνους 
ὑφʼ 
ἡμῶν 
ἐκώλυσαν 
ταῦθʼ 
ὑπέμειναν 
ὡς 
αὐτοὶ 
δρᾶσαι 
θελήσαντες. 
μακρὸν 
ἂν 
εἴη 
νῦν 
ἰδίᾳ 
περὶ 
ἑκάστων 
λέγειν· 
ἴστε 
γὰρ 
ὅτι 
τῶν 
ἐν 
Συρίᾳ 
πόλεων 
οὐκ 
ἔστιν 
ἥτις 
τοὺς 
παρʼ 
αὐτῇ 
κατοικοῦντας 
Ἰουδαίους 
οὐκ 
ἀνῄρηκεν, 
ἡμῖν 
πλέον 
ἢ 
Ῥωμαίοις 
ὄντας 
πολεμίους· 
ὅπου 
γε 
Δαμασκηνοὶ 
μηδὲ 
πρόφασιν 
εὔλογον 
πλάσαι 
δυνηθέντες 
φόνου 
μιαρωτάτου 
τὴν 
αὐτῶν 
πόλιν 
ἐνέπλησαν 
ὀκτακισχιλίους 
πρὸς 
τοῖς 
μυρίοις 
Ἰουδαίους 
ἅμα 
γυναιξὶ 
καὶ 
γενεαῖς 
ἀποσφάξαντες. 
τὸ 
δʼ 
ἐν 
Αἰγύπτῳ 
πλῆθος 
τῶν 
μετʼ 
αἰκίας 
ἀνῃρημένων 
ἕξ 
που 
μυριάδας 
ὑπερβάλλειν 
ἐπυνθανόμεθα. 
κἀκεῖνοι 
μὲν 
ἴσως 
ἐπʼ 
ἀλλοτρίας 
γῆς 
οὐδὲν 
ἀντίπαλον 
εὑράμενοι 
τοῖς 
πολεμίοις 
οὕτως 
ἀπέθανον, 
τοῖς 
δʼ 
ἐπὶ 
τῆς 
οἰκείας 
τὸν 
πρὸς 
Ῥωμαίους 
πόλεμον 
ἀραμένοις 
ἅπασι 
τε 
τῶν 
ἐλπίδα 
νίκης 
ἐχυρᾶς 
παρασχεῖν 
δυναμένων 
οὐχ 
ὑπῆρξε; 
καὶ 
γὰρ 
ὅπλα 
καὶ 
τείχη 
καὶ 
φρουρίων 
δυσάλωτοι 
κατασκευαὶ 
καὶ 
φρόνημα 
πρὸς 
τοὺς 
ὑπὲρ 
τῆς 
ἐλευθερίας 
κινδύνους 
ἄτρεπτον 
πάντας 
πρὸς 
τὴν 
ἀπόστασιν 
ἐπέρρωσεν. 
ἀλλὰ 
ταῦτα 
πρὸς 
βραχὺν 
χρόνον 
ἀρκέσαντα 
καὶ 
ταῖς 
ἐλπίσιν 
ἡμᾶς 
ἐπάραντα 
μειζόνων 
ἀρχὴ 
κακῶν 
ἐφάνη· 
πάντα 
γὰρ 
ἥλω, 
καὶ 
πάντα 
τοῖς 
πολεμίοις 
ὑπέπεσεν, 
ὥσπερ 
εἰς 
τὴν 
ἐκείνων 
εὐκλεεστέραν 
νίκην, 
οὐκ 
εἰς 
τὴν 
τῶν 
παρασκευασαμένων 
σωτηρίαν 
εὐτρεπισθέντα. 
καὶ 
τοὺς 
μὲν 
ἐν 
ταῖς 
μάχαις 
ἀποθνήσκοντας 
εὐδαιμονίζειν 
προσῆκον· 
ἀμυνόμενοι 
γὰρ 
καὶ 
τὴν 
ἐλευθερίαν 
οὐ 
προέμενοι 
τεθνήκασι· 
τὸ 
δὲ 
πλῆθος 
τῶν 
ὑπὸ 
Ῥωμαίοις 
γενομένων 
τίς 
οὐκ 
ἂν 
 ἐλεήσειε; 
τίς 
οὐκ 
ἂν 
ἐπειχθείη 
πρὸ 
τοῦ 
ταὐτὰ 
παθεῖν 
ἐκείνοις 
ἀποθανεῖν; 
ὧν 
οἱ 
μὲν 
στρεβλούμενοι 
καὶ 
πυρὶ 
καὶ 
μάστιξιν 
αἰκιζόμενοι 
τεθνήκασιν, 
οἱ 
δʼ 
ἀπὸ 
θηρίων 
ἡμίβρωτοι 
πρὸς 
δευτέραν 
αὐτοῖς 
τροφὴν 
ζῶντες 
ἐφυλάχθησαν, 
γέλωτα 
καὶ 
παίγνιον 
τοῖς 
πολεμίοις 
παρασχόντες. 
ἐκείνων 
μὲν 
οὖν 
ἀθλιωτάτους 
ὑποληπτέον 
τοὺς 
ἔτι 
ζῶντας, 
οἳ 
πολλάκις 
εὐχόμενοι 
τὸν 
θάνατον 
λαβεῖν 
οὐκ 
ἔχουσιν. 
ποῦ 
δʼ 
ἡ 
μεγάλη 
πόλις, 
ἡ 
τοῦ 
παντὸς 
Ἰουδαίων 
γένους 
μητρόπολις, 
ἡ 
τοσούτοις 
μὲν 
ἐρυμνὴ 
τειχῶν 
περιβόλοις, 
τοσαῦτα 
δʼ 
αὑτῆς 
φρούρια 
καὶ 
μεγέθη 
πύργων 
προβεβλημένη, 
μόλις 
δὲ 
χωροῦσα 
τὰς 
εἰς 
τὸν 
πόλεμον 
παρασκευάς, 
τοσαύτας 
δὲ 
μυριάδας 
ἀνδρῶν 
ἔχουσα 
τῶν 
ὑπὲρ 
αὐτῆς 
μαχομένων; 
ποῦ 
γέγονεν 
ἡμῖν 
ἡ 
τὸν 
θεὸν 
ἔχειν 
οἰκιστὴν 
πεπιστευμένη; 
πρόρριζος 
ἐκ 
βάθρων 
ἀνήρπασται, 
καὶ 
μόνον 
αὐτῆς 
μνημεῖον 
ἀπολείπεται 
τὸ 
τῶν 
ἀνῃρημένων 
ἔτι 
τοῖς 
λειψάνοις 
ἐποικοῦν. 
πρεσβῦται 
δὲ 
δύστηνοι 
τῇ 
σποδῷ 
τοῦ 
τεμένους 
παρακάθηνται 
καὶ 
γυναῖκες 
ὀλίγαι 
πρὸς 
ὕβριν 
αἰσχίστην 
ὑπὸ 
τῶν 
πολεμίων 
τετηρημέναι. 
ταῦτα 
τίς 
ἐν 
νῷ 
βαλλόμενος 
ἡμῶν 
καρτερήσει 
τὸν 
ἥλιον 
ὁρᾶν, 
κἂν 
δύνηται 
ζῆν 
ἀκινδύνως; 
τίς 
οὕτω 
τῆς 
πατρίδος 
ἐχθρός, 
ἢ 
τίς 
οὕτως 
ἄνανδρος 
καὶ 
φιλόψυχος, 
ὡς 
μὴ 
καὶ 
περὶ 
τοῦ 
μέχρι 
νῦν 
ζῆσαι 
μετανοεῖν; 
ἀλλʼ 
εἴθε 
πάντες 
ἐτεθνήκειμεν 
πρὶν 
τὴν 
ἱερὰν 
ἐκείνην 
πόλιν 
χερσὶν 
ἰδεῖν 
κατασκαπτομένην 
πολεμίων, 
πρὶν 
τὸν 
ναὸν 
τὸν 
ἅγιον 
οὕτως 
ἀνοσίως 
ἐξορωρυγμένον. 
ἐπεὶ 
δὲ 
ἡμᾶς 
οὐκ 
ἀγεννὴς 
ἐλπὶς 
ἐβουκόλησεν, 
ὡς 
τάχα 
που 
δυνήσεσθαι 
τοὺς 
πολεμίους 
ὑπὲρ 
αὐτῆς 
ἀμύνασθαι, 
φρούδη 
δὲ 
γέγονε 
νῦν 
καὶ 
μόνους 
ἡμᾶς 
ἐπὶ 
τῆς 
ἀνάγκης 
καταλέλοιπεν, 
σπεύσωμεν 
καλῶς 
ἀποθανεῖν, 
ἐλεήσωμεν 
ἡμᾶς 
αὐτοὺς 
καὶ 
τὰ 
τέκνα 
καὶ 
τὰς 
γυναῖκας, 
ἕως 
ἡμῖν 
ἔξεστιν 
παρʼ 
ἡμῶν 
αὐτῶν 
λαβεῖν 
τὸν 
ἔλεον. 
ἐπὶ 
μὲν 
γὰρ 
θάνατον 
ἐγεννήθημεν 
καὶ 
τοὺς 
ἐξ 
αὑτῶν 
ἐγεννήσαμεν, 
καὶ 
τοῦτον 
οὐδὲ 
τοῖς 
εὐδαιμονοῦσιν 
ἔστι 
διαφυγεῖν· 
ὕβρις 
δὲ 
καὶ 
δουλεία 
καὶ 
τὸ 
βλέπειν 
γυναῖκας 
εἰς 
αἰσχύνην 
ἀγομένας 
μετὰ 
τέκνων 
οὐκ 
ἔστιν 
ἀνθρώποις 
κακὸν 
ἐκ 
φύσεως 
ἀναγκαῖον, 
ἀλλὰ 
ταῦτα 
διὰ 
τὴν 
αὐτῶν 
δειλίαν 
ὑπομένουσιν 
οἱ 
παρὸν 
πρὸ 
αὐτῶν 
ἀποθανεῖν 
μὴ 
θελήσαντες. 
ἡμεῖς 
δὲ 
ἐπʼ 
ἀνδρείᾳ 
μέγα 
φρονοῦντες 
Ῥωμαίων 
ἀπέστημεν 
καὶ 
τὰ 
τελευταῖα 
νῦν 
ἐπὶ 
σωτηρίᾳ 
προκαλουμένων 
ἡμᾶς 
οὐχ 
ὑπηκούσαμεν. 
τίνι 
τοίνυν 
οὐκ 
ἔστιν 
ὁ 
θυμὸς 
αὐτῶν 
πρόδηλος, 
εἰ 
ζώντων 
ἡμῶν 
κρατήσουσιν; 
ἄθλιοι 
μὲν 
οἱ 
νέοι 
τῆς 
ῥώμης 
τῶν 
σωμάτων 
εἰς 
πολλὰς 
αἰκίας 
ἀρκέσοντες, 
ἄθλιοι 
δὲ 
οἱ 
παρηβηκότες 
φέρειν 
τῆς 
ἡλικίας 
τὰς 
συμφορὰς 
οὐ 
δυναμένης. 
ὄψεταί 
τις 
γυναῖκα 
πρὸς 
βίαν 
ἀγομένην, 
φωνῆς 
ἐπακούσεται 
τέκνου 
πατέρα 
βοῶντος 
χεῖρας 
δεδεμένος. 
ἀλλʼ 
ἕως 
εἰσὶν 
ἐλεύθεραι 
καὶ 
ξίφος 
ἔχουσιν, 
καλὴν 
ὑπουργίαν 
ὑπουργησάτωσαν· 
ἀδούλωτοι 
μὲν 
ὑπὸ 
τῶν 
πολεμίων 
ἀποθάνωμεν, 
ἐλεύθεροι 
δὲ 
μετὰ 
τέκνων 
καὶ 
γυναικῶν 
τοῦ 
ζῆν 
συνεξέλθωμεν. 
ταῦθʼ 
ἡμᾶς 
οἱ 
νόμοι 
κελεύουσι, 
ταῦθʼ 
ἡμᾶς 
γυναῖκες 
καὶ 
παῖδες 
ἱκετεύουσι· 
τούτων 
τὴν 
ἀνάγκην 
θεὸς 
ἀπέσταλκε, 
τούτων 
Ῥωμαῖοι 
τἀναντία 
θέλουσι, 
καὶ 
μή 
τις 
ἡμῶν 
πρὸ 
τῆς 
ἁλώσεως 
ἀποθάνῃ 
δεδοίκασι. 
σπεύσωμεν 
οὖν 
ἀντὶ 
τῆς 
ἐλπιζομένης 
αὐτοῖς 
καθʼ 
ἡμῶν 
ἀπολαύσεως 
ἔκπληξιν 
τοῦ 
θανάτου 
καὶ 
θαῦμα 
τῆς 
τόλμης 
καταλιπεῖν.” 
Ἔτι 
βουλόμενον 
αὐτὸν 
παρακαλεῖν 
πάντες 
ὑπετέμνοντο 
καὶ 
πρὸς 
τὴν 
πρᾶξιν 
ἠπείγοντο 
ἀνεπισχέτου 
τινὸς 
ὁρμῆς 
πεπληρωμένοι, 
καὶ 
δαιμονῶντες 
ἀπῄεσαν 
ἄλλος 
πρὸ 
ἄλλου 
φθάσαι 
γλιχόμενος 
καὶ 
ταύτην 
ἐπίδειξιν 
εἶναι 
τῆς 
ἀνδρείας 
καὶ 
τῆς 
εὐβουλίας 
 νομίζοντες, 
τὸ 
μή 
τις 
ἐν 
ὑστάτοις 
γενόμενος 
ὀφθῆναι· 
τοσοῦτος 
αὐτοῖς 
γυναικῶν 
καὶ 
παιδίων 
καὶ 
τῆς 
αὑτῶν 
σφαγῆς 
ἔρως 
ἐνέπεσεν. 
καὶ 
μὴν 
οὐδʼ 
ὅπερ 
ἄν 
τις 
ᾠήθη 
τῇ 
πράξει 
προσιόντες 
ἠμβλύνθησαν, 
ἀλλʼ 
ἀτενῆ 
τὴν 
γνώμην 
διεφύλαξαν 
οἵαν 
ἔσχον 
τῶν 
λόγων 
ἀκροώμενοι, 
τοῦ 
μὲν 
οἰκείου 
καὶ 
φιλοστόργου 
πάθους 
ἅπασι 
παραμένοντος, 
τοῦ 
λογισμοῦ 
δὲ 
ὡς 
τὰ 
κράτιστα 
βεβουλευκότος 
τοῖς 
φιλτάτοις 
ἐπικρατοῦντος. 
ὁμοῦ 
γὰρ 
ἠσπάζοντο 
γυναῖκας 
περιπτυσσόμενοι 
καὶ 
τέκνα 
προσηγκαλίζοντο 
τοῖς 
ὑστάτοις 
φιλήμασιν 
ἐμφυόμενοι 
καὶ 
δακρύοντες, 
ὁμοῦ 
δὲ 
καθάπερ 
ἀλλοτρίαις 
χερσὶν 
ὑπουργούμενοι 
συνετέλουν 
τὸ 
βούλευμα, 
τὴν 
ἐπίνοιαν 
ὧν 
πείσονται 
κακῶν 
ὑπὸ 
τοῖς 
πολεμίοις 
γενόμενοι 
παραμύθιον 
τῆς 
ἐν 
τῷ 
κτείνειν 
ἀνάγκης 
ἔχοντες. 
καὶ 
πέρας 
οὐδεὶς 
τηλικούτου 
τολμήματος 
ἥττων 
εὑρέθη, 
πάντες 
δὲ 
διὰ 
τῶν 
οἰκειοτάτων 
διεξῆλθον, 
ἄθλιοι 
τῆς 
ἀνάγκης, 
οἷς 
αὐτοχειρὶ 
γυναῖκας 
τὰς 
αὑτῶν 
καὶ 
τέκνα 
κτεῖναι 
κακῶν 
ἔδοξεν 
εἶναι 
τὸ 
κουφότατον. 
οὔτε 
δὴ 
τοίνυν 
τὴν 
ἐπὶ 
τοῖς 
πεπραγμένοις 
ὀδύνην 
ἔτι 
φέροντες 
καὶ 
τοὺς 
ἀνῃρημένους 
νομίζοντες 
ἀδικεῖν 
εἰ 
καὶ 
βραχὺν 
αὐτοῖς 
ἔτι 
χρόνον 
ἐπιζήσουσι, 
ταχὺ 
μὲν 
τὴν 
κτῆσιν 
ἅπασαν 
εἰς 
ταὐτὸ 
σωρεύσαντες 
πῦρ 
εἰς 
αὐτὴν 
ἐνέβαλον, 
κλήρῳ 
δʼ 
ἐξ 
αὑτῶν 
ἑλόμενοι 
δέκα 
τοὺς 
ἁπάντων 
σφαγεῖς 
ἐσομένους, 
καὶ 
γυναικί 
τις 
αὑτὸν 
καὶ 
παισὶ 
κειμένοις 
παραστρώσας 
καὶ 
τὰς 
χεῖρας 
περιβαλών, 
παρεῖχον 
ἑτοίμους 
τὰς 
σφαγὰς 
τοῖς 
τὴν 
δύστηνον 
ὑπουργίαν 
ἐκτελοῦσιν. 
οἱ 
δʼ 
ἀτρέπτως 
πάντας 
φονεύσαντες 
τὸν 
αὐτὸν 
ἐπʼ 
ἀλλήλοις 
τοῦ 
κλήρου 
νόμον 
ὥρισαν, 
ἵνʼ 
ὁ 
λαχὼν 
τοὺς 
ἐννέα 
κτείνας 
ἑαυτὸν 
ἐπὶ 
πᾶσιν 
ἀνέλῃ· 
πάντες 
οὕτως 
αὑτοῖς 
ἐθάρρουν 
μήτʼ 
εἰς 
 τὸ 
δρᾶν 
μήτʼ 
εἰς 
τὸ 
παθεῖν 
ἄλλος 
ἄλλου 
διαφέρειν. 
καὶ 
τέλος 
οἱ 
μὲν 
τὰς 
σφαγὰς 
ὑπέθεσαν, 
ὁ 
δʼ 
εἷς 
καὶ 
τελευταῖος 
τὸ 
πλῆθος 
τῶν 
κειμένων 
περιαθρήσας, 
μή 
πού 
τις 
ἔτʼ 
ἐν 
πολλῷ 
φόνῳ 
τῆς 
αὐτοῦ 
λείπεται 
χειρὸς 
δεόμενος, 
ὡς 
ἔγνω 
πάντας 
ἀνῃρημένους, 
πῦρ 
μὲν 
πολὺ 
τοῖς 
βασιλείοις 
ἐνίησιν, 
ἀθρόᾳ 
δὲ 
τῇ 
χειρὶ 
διʼ 
αὑτοῦ 
πᾶν 
ἐλάσας 
τὸ 
ξίφος 
πλησίον 
τῶν 
οἰκείων 
κατέπεσε. 
καὶ 
οἱ 
μὲν 
ἐτεθνήκεσαν 
ὑπειληφότες 
οὐδὲν 
ἔχον 
ψυχὴν 
ὑποχείριον 
ἐξ 
αὑτῶν 
Ῥωμαίοις 
καταλιπεῖν, 
ἔλαθεν 
δὲ 
γυνὴ 
πρεσβῦτις 
καὶ 
συγγενὴς 
ἑτέρα 
τις 
Ἐλεαζάρου, 
φρονήσει 
καὶ 
παιδείᾳ 
πλεῖστον 
γυναικῶν 
διαφέρουσα, 
καὶ 
πέντε 
παιδία 
τοῖς 
ὑπονόμοις, 
οἳ 
ποτὸν 
ἦγον 
ὕδωρ 
διὰ 
γῆς, 
ἐγκατακρυβῆναι 
τῶν 
ἄλλων 
πρὸς 
τῇ 
σφαγῇ 
τὰς 
διανοίας 
ἐχόντων, 
οἳ 
τὸν 
ἀριθμὸν 
ἦσαν 
ἑξήκοντα 
πρὸς 
τοῖς 
ἐνακοσίοις 
γυναικῶν 
ἅμα 
καὶ 
παίδων 
αὐτοῖς 
συναριθμουμένων. 
καὶ 
τὸ 
πάθος 
ἐπράχθη 
πεντεκαιδεκάτῃ 
Ξανθικοῦ 
μηνός. 
Οἱ 
δὲ 
Ῥωμαῖοι 
μάχην 
ἔτι 
προσδοκῶντες, 
ὑπὸ 
τὴν 
ἕω 
διασκευασάμενοι 
καὶ 
τὰς 
ἀπὸ 
τῶν 
χωμάτων 
ἐφόδους 
ταῖς 
ἐπιβάθραις 
γεφυρώσαντες 
προσβολὴν 
ἐποιοῦντο. 
βλέποντες 
δʼ 
οὐδένα 
τῶν 
πολεμίων, 
ἀλλὰ 
δεινὴν 
πανταχόθεν 
ἐρημίαν 
καὶ 
πῦρ 
ἔνδον 
καὶ 
σιωπήν, 
ἀπόρως 
εἶχον 
τὸ 
γεγονὸς 
συμβαλεῖν, 
καὶ 
τέλος 
ὡς 
εἰς 
ἄφεσιν 
βολῆς 
ἠλάλαξαν, 
εἴ 
τινα 
τῶν 
ἔνδον 
προκαλέσαιντο. 
τῆς 
δὲ 
βοῆς 
αἴσθησις 
γίνεται 
τοῖς 
γυναίοις, 
κἀκ 

τῶν 
ὑπονόμων 
ἀναδῦσαι 
τὸ 
πραχθὲν 
ὡς 
εἶχε 
πρὸς 
τοὺς 
Ῥωμαίους 
ἐμήνυον, 
πάντα 
τῆς 
ἑτέρας 
ὡς 
ἐλέχθη 
τε 
καὶ 
τίνα 
τρόπον 
ἐπράχθη 
σαφῶς 
ἐκδιηγουμένης. 
οὐ 
μὴν 
ῥᾳδίως 
αὐτῇ 
προσεῖχον 
τῷ 
μεγέθει 
τοῦ 
τολμήματος 
ἀπιστοῦντες, 
ἐπεχείρουν 
 τε 
τὸ 
πῦρ 
σβεννύναι 
καὶ 
ταχέως 
ὁδὸν 
διʼ 
αὐτοῦ 
τεμόντες 
τῶν 
βασιλείων 
ἐντὸς 
ἐγένοντο. 
καὶ 
τῷ 
πλήθει 
τῶν 
πεφονευμένων 
ἐπιτυχόντες 
οὐχ 
ὡς 
ἐπὶ 
πολεμίοις 
ἥσθησαν, 
τὴν 
δὲ 
γενναιότητα 
τοῦ 
βουλεύματος 
καὶ 
τὴν 
ἐν 
τοσούτοις 
ἄτρεπτον 
ἐπὶ 
τῶν 
ἔργων 
ἐθαύμασαν 
τοῦ 
θανάτου 
καταφρόνησιν. 
Τοιαύτης 
δὲ 
τῆς 
ἁλώσεως 
γενομένης 
ἐπὶ 
μὲν 
τοῦ 
φρουρίου 
καταλείπει 
φυλακὴν 
ὁ 
στρατηγός, 
αὐτὸς 
δὲ 
μετὰ 
τῆς 
δυνάμεως 
ἀπῆλθεν 
εἰς 
Καισάρειαν. 
οὐδὲ 
γὰρ 
ὑπελείπετό 
τις 
τῶν 
κατὰ 
τὴν 
χώραν 
πολεμίων, 
ἀλλʼ 
ἤδη 
πᾶσα 
διὰ 
μακροῦ 
τοῦ 
πολέμου 
κατέστραπτο 
πολλοῖς 
καὶ 
τῶν 
ἀπωτάτω 
κατοικούντων 
αἴσθησιν 
καὶ 
κίνδυνον 
ταραχῆς 
παρασχόντος. 
ἔτι 
δὲ 
καὶ 
περὶ 
Ἀλεξάνδρειαν 
τὴν 
ἐν 
Αἰγύπτῳ 
μετὰ 
ταῦτα 
συνέβη 
πολλοὺς 
Ἰουδαίων 
ἀποθανεῖν· 
τοῖς 
γὰρ 
ἐκ 
τῆς 
στάσεως 
τῶν 
σικαρίων 
ἐκεῖ 
διαφυγεῖν 
δυνηθεῖσιν 
οὐκ 
ἀπέχρη 
τὸ 
σώζεσθαι, 
πάλιν 
δὲ 
καινοτέροις 
ἐνεχείρουν 
πράγμασι 
καὶ 
πολλοὺς 
τῶν 
ὑποδεξαμένων 
ἔπειθον 
τῆς 
ἐλευθερίας 
ἀντιποιεῖσθαι, 
καὶ 
Ῥωμαίους 
μὲν 
μηδὲν 
κρείττους 
αὑτῶν 
ὑπολαμβάνειν, 
θεὸν 
δὲ 
μόνον 
ἡγεῖσθαι 
δεσπότην. 
ἐπεὶ 
δὲ 
αὐτοῖς 
τῶν 
οὐκ 
ἀφανῶν 
τινες 
Ἰουδαίων 
ἀντέβαινον, 
τοὺς 
μὲν 
ἀπέσφαξαν, 
τοῖς 
δʼ 
ἄλλοις 
ἐνέκειντο 
πρὸς 
τὴν 
ἀπόστασιν 
παρακαλοῦντες. 
ὁρῶντες 
δʼ 
αὐτῶν 
τὴν 
ἀπόνοιαν 
οἱ 
πρωτεύοντες 
τῆς 
γερουσίας 
οὐκέτʼ 
ἀσφαλὲς 
αὐτοῖς 
ἐνόμιζον 
περιορᾶν, 
ἀλλὰ 
πάντας 
ἀθροίσαντες 
εἰς 
ἐκκλησίαν 
τοὺς 
Ἰουδαίους 
ἤλεγχον 
τὴν 
ἀπόνοιαν 
τῶν 
σικαρίων 
πάντων 
αἰτίους 
ἀποφαίνοντες 
ἐκείνους 
τῶν 
κακῶν· 
καὶ 
νῦν 
ἔφασαν 
αὐτούς, 
ἐπείπερ 
οὐδὲ 
πεφευγότες 
τῆς 
σωτηρίας 
ἐλπίδα 
βεβαίαν 
ἔχουσιν, 
γνωσθέντας 
γὰρ 
ὑπὸ 
Ῥωμαίων 
εὐθὺς 
ἀπολεῖσθαι, 
τῆς 
αὐτοῖς 
προσηκούσης 
συμφορᾶς 
ἀναπιμπλάναι 
τοὺς 
μηδενὸς 
τῶν 
ἁμαρτημάτων 
μετασχόντας. 
φυλάξασθαι 
τοίνυν 
τὸν 
ἐξ 
αὐτῶν 
ὄλεθρον 
τὸ 
πλῆθος 
παρεκάλουν 
καὶ 
περὶ 
αὑτῶν 
πρὸς 
Ῥωμαίους 
ἀπολογήσασθαι 
τῇ 
τούτων 
παραδόσει. 
συνιδόντες 
τοῦ 
κινδύνου 
τὸ 
μέγεθος 
ἐπείσθησαν 
τοῖς 
λεγομένοις, 
καὶ 
μετὰ 
πολλῆς 
ὁρμῆς 
ἐπὶ 
τοὺς 
σικαρίους 
ᾄξαντες 
συνήρπαζον 
αὐτούς. 
τῶν 
δʼ 
ἑξακόσιοι 
μὲν 
εὐθὺς 
ἑάλωσαν, 
ὅσοι 
δʼ 
εἰς 
τὴν 
Αἴγυπτον 
καὶ 
τὰς 
ἐκεῖ 
Θήβας 
διέφυγον, 
οὐκ 
εἰς 
μακρὰν 
συλληφθέντες 
ἐπανήχθησαν. 
ἐφʼ 
ὧν 
οὐκ 
ἔστιν 
ὃς 
οὐ 
τὴν 
καρτερίαν 
καὶ 
τὴν 
εἴτε 
ἀπόνοιαν 
εἴτε 
τῆς 
γνώμης 
ἰσχὺν 
χρὴ 
λέγειν 
οὐ 
κατεπλάγη· 
πάσης 
γὰρ 
ἐπʼ 
αὐτοὺς 
βασάνου 
καὶ 
λύμης 
τῶν 
σωμάτων 
ἐπινοηθείσης 
ἐφʼ 
ἓν 
τοῦτο 
μόνον, 
ὅπως 
αὐτῶν 
Καίσαρα 
δεσπότην 
ὁμολογήσωσιν, 
οὐδεὶς 
ἐνέδωκεν 
οὐδὲ 
ἐμέλλησεν 
εἰπεῖν, 
ἀλλὰ 
πάντες 
ὑπερτέραν 
τῆς 
ἀνάγκης 
τὴν 
αὐτῶν 
γνώμην 
διεφύλαξαν, 
ὥσπερ 
ἀναισθήτοις 
σώμασι 
χαιρούσῃ 
μόνον 
οὐχὶ 
τῇ 
ψυχῇ 
τὰς 
βασάνους 
καὶ 
τὸ 
πῦρ 
δεχόμενοι. 
μάλιστα 
δʼ 
ἡ 
τῶν 
παίδων 
ἡλικία 
τοὺς 
θεωμένους 
ἐξέπληξεν· 
οὐδὲ 
γὰρ 
ἐκείνων 
τις 
ἐξενικήθη 
Καίσαρα 
δεσπότην 
ἐξονομάσαι. 
τοσοῦτον 
ἄρα 
τῆς 
τῶν 
σωμάτων 
ἀσθενείας 
ἡ 
τῆς 
τόλμης 
ἰσχὺς 
ἐπεκράτει. 
Λοῦπος 
τότε 
διῴκει 
τὴν 
Ἀλεξάνδρειαν 
καὶ 
περὶ 
τοῦ 
κινήματος 
τούτου 
Καίσαρι 
κατὰ 
τάχος 
ἐπέστειλεν. 
ὁ 
δὲ 
τῶν 
Ἰουδαίων 
τὴν 
ἀκατάπαυστον 
ὑφορώμενος 
νεωτεροποιίαν 
καὶ 
δείσας, 
μὴ 
πάλιν 
εἰς 
ἓν 
ἀθρόοι 
συλλεγῶσι 
καί 
τινας 
αὑτοῖς 
συνεπισπάσωνται, 
προσέταξε 
τῷ 
Λούππῳ 
τὸν 
ἐν 
τῇ 
Ὀνίου 
καλουμένῃ 
νεὼν 
καθελεῖν 
τῶν 
Ἰουδαίων. 
ὁ 
δʼ 
ἐστὶν 
ἐν 
Αἰγύπτῳ 
καὶ 
διὰ 
τοιαύτην 
αἰτίαν 
ᾠκίσθη 
τε 
καὶ 
τὴν 
ἐπίκλησιν 
ἔλαβεν· 
Ὀνίας 
Σίμωνος 
υἱός, 
εἷς 
τῶν 
ἐν 
Ἱεροσολύμοις 
ἀρχιερέων, 
φεύγων 
Ἀντίοχον 
τὸν 
Συρίας 
βασιλέα 
πολεμοῦντα 
τοῖς 
Ἰουδαίοις 
ἧκεν 
εἰς 
Ἀλεξάνδρειαν, 
καὶ 
δεξαμένου 
Πτολεμαίου 
φιλοφρόνως 
αὐτὸν 
διὰ 
τὴν 
πρὸς 
Ἀντίοχον 
ἀπέχθειαν 
ἔφη 
σύμμαχον 
αὐτῷ 
ποιήσειν 
τὸ 
τῶν 
Ἰουδαίων 
ἔθνος, 
εἰ 
πεισθείη 
τοῖς 
ὑπʼ 
αὐτοῦ 
λεγομένοις. 
ποιήσειν 
δὲ 
τὰ 
δυνατὰ 
τοῦ 
βασιλέως 
ὁμολογήσαντος 
ἠξίωσεν 
ἐπιτρέπειν 
αὐτῷ 
νεών 
τε 
που 
τῆς 
Αἰγύπτου 
κατασκευάσασθαι 
καὶ 
τοῖς 
πατρίοις 
ἔθεσι 
θεραπεύειν 
τὸν 
θεόν· 
οὕτως 
γὰρ 
Ἀντιόχῳ 
μὲν 
ἔτι 
μᾶλλον 
ἐκπολεμώσεσθαι 
τοὺς 
Ἰουδαίους 
τὸν 
ἐν 
Ἱεροσολύμοις 
νεὼν 
πεπορθηκότι, 
πρὸς 
αὐτὸν 
δʼ 
εὐνοϊκωτέρως 
ἕξειν 
καὶ 
πολλοὺς 
ἐπʼ 
ἀδείᾳ 
τῆς 
εὐσεβείας 
ἐπʼ 
αὐτὸν 
συλλεγήσεσθαι. 
Πεισθεὶς 
Πτολεμαῖος 
τοῖς 
λεγομένοις 
δίδωσιν 
αὐτῷ 
χώραν 
ἑκατὸν 
ἐπὶ 
τοῖς 
ὀγδοήκοντα 
σταδίους 
ἀπέχουσαν 
Μέμφεως· 
νομὸς 
δʼ 
οὗτος 
Ἡλιοπολίτης 
καλεῖται. 
φρούριον 
ἔνθα 
κατασκευασάμενος 
Ὀνίας 
τὸν 
μὲν 
ναὸν 
οὐχ 
ὅμοιον 
ᾠκοδόμησε 
τῷ 
ἐν 
Ἱεροσολύμοις, 
ἀλλὰ 
πύργῳ 
παραπλήσιον 
λίθων 
μεγάλων 
εἰς 
ἑξήκοντα 
πήχεις 
ἀνεστηκότα· 
τοῦ 
βωμοῦ 
δὲ 
τὴν 
κατασκευὴν 
πρὸς 
τὸν 
οἰκεῖον 
ἐξεμιμήσατο 
καὶ 
τοῖς 
ἀναθήμασιν 
ὁμοίως 
ἐκόσμησεν 
χωρὶς 
τῆς 
περὶ 
τὴν 
λυχνίαν 
κατασκευῆς· 
οὐ 
γὰρ 
ἐποίησε 
λυχνίαν, 
αὐτὸν 
δὲ 
χαλκευσάμενος 
λύχνον 
χρυσοῦν 
ἐπιφαίνοντα 
σέλας 
χρυσῆς 
ἁλύσεως 
ἐξεκρέμασε. 
τὸ 
δὲ 
τέμενος 
πᾶν 
ὀπτῇ 
πλίνθῳ 
περιτετείχιστο 
πύλας 
ἔχον 
λιθίνας. 
ἀνῆκε 
δὲ 
καὶ 
χώραν 
πολλὴν 
ὁ 
βασιλεὺς 
εἰς 
χρημάτων 
πρόσοδον, 
ὅπως 
εἴη 
καὶ 
τοῖς 
ἱερεῦσιν 
ἀφθονία 
καὶ 
τῷ 
θεῷ 
πολλὰ 
τὰ 
πρὸς 
τὴν 
εὐσέβειαν. 
οὐ 
μὴν 
Ὀνίας 
ἐξ 
ὑγιοῦς 
γνώμης 
ταῦτα 
ἔπραττεν, 
ἀλλʼ 
ἦν 
αὐτῷ 
φιλονεικία 
πρὸς 
τοὺς 
ἐν 
τοῖς 
Ἱεροσολύμοις 
Ἰουδαίους 
ὀργὴν 
τῆς 
φυγῆς 
ἀπομνημονεύοντι, 
καὶ 
τοῦτο 
τὸ 
ἱερὸν 
ἐνόμιζε 
κατασκευάσας 
εἰς 
αὐτὸ 
περισπάσειν 
ἀπʼ 
ἐκείνων 
τὸ 
πλῆθος. 
ἐγεγόνει 
δέ 
τις 
καὶ 
παλαιὰ 
πρόρρησις 
ἔτεσί 
που 
πρόσθεν 
ἑξακοσίοις· 
Ἡσαΐας 
ὄνομα 
τῷ 
προαγορεύσαντι 
τοῦδε 
τοῦ 
ναοῦ 
τὴν 
ἐν 
Αἰγύπτῳ 
γενησομένην 
ὑπʼ 
ἀνδρὸς 
Ἰουδαίου 
κατασκευήν. 
τὸ 
μὲν 
οὖν 
ἱερὸν 
οὕτως 
ἐπεποίητο. 
Λοῦππος 
δʼ 
ὁ 
τῆς 
Ἀλεξανδρείας 
ἡγεμὼν 
τὰ 
παρὰ 
Καίσαρος 
λαβὼν 
γράμματα 
καὶ 
παραγενόμενος 
εἰς 
τὸ 
ἱερὸν 
καί 
τινα 
τῶν 
ἀναθημάτων 
ἐκφορήσας 
τὸν 
ναὸν 
ἀπέκλεισε. 
Λούππου 
δὲ 
μετὰ 
βραχὺ 
τελευτήσαντος 
Παυλῖνος 
διαδεξάμενος 
τὴν 
ἡγεμονίαν 
οὔτε 
τῶν 
ἀναθημάτων 
οὐδὲν 
κατέλιπε, 
πολλὰ 
γὰρ 
διηπείλησε 
τοῖς 
ἱερεῦσιν 
εἰ 
μὴ 
πάντα 
προκομίσειαν, 
οὔτε 
προσιέναι 
τῷ 
τεμένει 
τοὺς 
θρησκεύειν 
βουλομένους 
ἐφῆκεν, 
ἀλλʼ 
ἀποκλείσας 
τὰς 
πύλας 
ἀπρόσιτον 
αὐτὸ 
παντελῶς 
ἐποίησεν, 
ὡς 
μηδʼ 
ἴχνος 
ἔτι 
τῆς 
εἰς 
τὸν 
θεὸν 
θεραπείας 
ἐν 
τῷ 
τόπῳ 
καταλιπεῖν. 
χρόνος 
ἦν 
εἰς 
τὴν 
ἀπόκλεισιν 
τοῦ 
ναοῦ 
γεγονὼς 
ἀπὸ 
τῆς 
κατασκευῆς 
ἔτη 
τρία 
καὶ 
τεσσαράκοντα 
καὶ 
τριακόσια. 
Ἥψατο 
δὲ 
καὶ 
τῶν 
περὶ 
Κυρήνην 
πόλεων 
ἡ 
τῶν 
σικαρίων 
ἀπόνοια 
καθάπερ 
νόσος. 
διαπεσὼν 
γὰρ 
εἰς 
αὐτὴν 
Ἰωνάθης, 
πονηρότατος 
ἄνθρωπος 
καὶ 
τὴν 
τέχνην 
ὑφάντης, 
οὐκ 
ὀλίγους 
τῶν 
 ἀπόρων 
ἀνέπεισε 
προσέχειν 
αὐτῷ 
καὶ 
προήγαγεν 
εἰς 
τὴν 
ἔρημον 
σημεῖα 
καὶ 
φάσματα 
δείξειν 
ὑπισχνούμενος. 
καὶ 
τοὺς 
μὲν 
ἄλλους 
ἐλάνθανε 
ταῦτα 
διαπραττόμενος 
καὶ 
φενακίζων, 
οἱ 
δὲ 
τοῖς 
ἀξιώμασι 
προύχοντες 
τῶν 
ἐπὶ 
τῆς 
Κυρήνης 
Ἰουδαίων 
τὴν 
ἔξοδον 
αὐτοῦ 
καὶ 
παρασκευὴν 
τῷ 
τῆς 
πενταπόλεως 
Λιβύης 
ἡγεμόνι 
Κατύλλῳ 
προσαγγέλλουσιν. 
ὁ 
δʼ 
ἱππέας 
τε 
καὶ 
πεζοὺς 
ἀποστείλας 
ῥᾳδίως 
ἐκράτησεν 
ἀνόπλων, 
καὶ 
τὸ 
μὲν 
πλέον 
ἐν 
χερσὶν 
ἀπώλετο, 
τινὲς 
δὲ 
καὶ 
ζωγρηθέντες 
ἀνήχθησαν 
πρὸς 
τὸν 
Κάτυλλον. 
ὁ 
δʼ 
ἡγεμὼν 
τοῦ 
βουλεύματος 
Ἰωνάθης 
τότε 
μὲν 
διέφυγε, 
πολλῆς 
δὲ 
καὶ 
λίαν 
ἐπιμελοῦς 
ἀνὰ 
πᾶσαν 
τὴν 
χώραν 
ζητήσεως 
γενομένης 
ἥλω, 
καὶ 
πρὸς 
τὸν 
ἡγεμόνα 
ἀναχθεὶς 
αὑτῷ 
μὲν 
ἐμηχανᾶτο 
τῆς 
τιμωρίας 
ἀπαλλαγήν, 
τῷ 
Κατύλλῳ 
δʼ 
ἔδωκεν 
ἀφορμὴν 
ἀδικημάτων. 
ὁ 
μὲν 
γὰρ 
τοὺς 
πλουσιωτάτους 
τῶν 
Ἰουδαίων 
ἔλεγε 
καταψευδόμενος 
διδασκάλους 
αὐτῷ 
τοῦ 
βουλεύματος 
γεγονέναι, 
προθύμως 
δὲ 
τὰς 
διαβολὰς 
ἐκεῖνος 
ἐξεδέχετο 
καὶ 
τῷ 
πράγματι 
πολὺν 
ὄγκον 
περιετίθει 
μεγάλα 
προστραγῳδῶν, 
ἵνα 
δόξειε 
καὐτὸς 
Ἰουδαϊκόν 
τινα 
πόλεμον 
κατωρθωκέναι. 
τὸ 
δὲ 
δὴ 
τούτου 
χαλεπώτερον, 
πρὸς 
γὰρ 
τῷ 
πιστεύειν 
ῥᾳδίως 
ἔτι 
καὶ 
διδάσκαλος 
ἦν 
τῶν 
σικαρίων 
τῆς 
ψευδολογίας· 
κελεύσας 
γοῦν 
αὐτὸν 
ὀνομάσαι 
τινὰ 
τῶν 
Ἰουδαίων 
Ἀλέξανδρον, 
ᾧ 
πάλαι 
προσκεκρουκὼς 
φανερὸν 
ἐξενηνόχει 
τὸ 
μῖσος, 
τήν 
τε 
γυναῖκα 
 τὴν 
ἐκείνου 
[Βερενίκην 
ταῖς 
αἰτίαις] 
συνεμπλέξας, 
τούτους 
μὲν 
πρῶτον 
ἀνεῖλεν, 
ἐπὶ 
δʼ 
αὐτοῖς 
ἅπαντας 
τοὺς 
εὐπορίᾳ 
χρημάτων 
διαφέροντας 
ὁμοῦ 
τι 
χιλίους 
ἐφόνευσεν 
ἄνδρας· 
καὶ 
ταῦτα 
πράττειν 
ἐνόμιζεν 
ἀσφαλῶς, 
ὅτι 
τὰς 
οὐσίας 
αὐτῶν 
εἰς 
τὰς 
τοῦ 
Καίσαρος 
προσόδους 
ἀνελάμβανεν. 
Ὅπως 
δὲ 
μηδὲ 
ἀλλαχοῦ 
τινες 
τῶν 
Ἰουδαίων 
ἐλέγξωσιν 
αὐτοῦ 
τὴν 
ἀδικίαν, 
πορρωτέρω 
τὸ 
ψεῦδος 
ἐξέτεινε 
καὶ 
πείθει 
τὸν 
Ἰωνάθην 
καί 
τινας 
τῶν 
ἅμʼ 
ἐκείνῳ 
συνειλημμένων 
νεωτερισμοῦ 
κατηγορίαν 
ἐπιφέρειν 
τοῖς 
ἐν 
Ἀλεξανδρείᾳ 
τε 
καὶ 
Ῥώμῃ 
τῶν 
Ἰουδαίων 
δοκιμωτάτοις. 
τούτων 
εἷς 
τῶν 
ἐξ 
ἐπιβουλῆς 
αἰτιαθέντων 
ἦν 
Ἰώσηπος 
ὁ 
ταῦτα 
συγγραψάμενος. 
οὐ 
μὴν 
κατʼ 
ἐλπίδα 
τῷ 
Κατύλλῳ 
τὸ 
σκευώρημα 
προεχώρησεν· 
ἧκε 
μὲν 
γὰρ 
εἰς 
τὴν 
Ῥώμην 
τοὺς 
περὶ 
τὸν 
Ἰωνάθην 
ἄγων 
δεδεμένους 
καὶ 
πέρας 
ᾤετο 
τῆς 
ἐξετάσεως 
εἶναι 
τὴν 
ἐπʼ 
αὐτοῦ 
καὶ 
διʼ 
αὐτοῦ 
γενομένην 
ψευδολογίαν. 
Οὐεσπασιανὸς 
δὲ 
τὸ 
πρᾶγμα 
ὑποπτεύσας 
ἀναζητεῖ 
τὴν 
ἀλήθειαν 
καὶ 
γνοὺς 
ἄδικον 
τὴν 
αἰτίαν 
τοῖς 
ἀνδράσιν 
ἐπενηνεγμένην 
τοὺς 
μὲν 
ἀφίησι 
τῶν 
ἐγκλημάτων 
Τίτου 
σπουδάσαντος, 
δίκην 
δʼ 
ἐπέθηκεν 
Ἰωνάθῃ 
τὴν 
προσήκουσαν· 
ζῶν 
γὰρ 
κατεκαύθη 
πρότερον 
αἰκισθείς. 
Κατύλλῳ 
δὲ 
τότε 
μὲν 
ὑπῆρξε 
διὰ 
τὴν 
πρᾳότητα 
τῶν 
αὐτοκρατόρων 
μηδὲν 
πλεῖον 
ὑπομεῖναι 
καταγνώσεως, 
οὐκ 
εἰς 
μακρὰν 
δὲ 
 νόσῳ 
καταληφθεὶς 
πολυτρόπῳ 
καὶ 
δυσιάτῳ 
χαλεπῶς 
ἀπήλλαττεν, 
οὐ 
τὸ 
σῶμα 
μόνον 
κολαζόμενος, 
ἀλλʼ 
ἦν 
ἡ 
τῆς 
ψυχῆς 
αὐτῷ 
νόσος 
βαρυτέρα. 
δείμασι 
γὰρ 
ἐξεταράττετο 
καὶ 
συνεχῶς 
ἐβόα 
βλέπειν 
εἴδωλα 
τῶν 
ὑπʼ 
αὐτοῦ 
πεφονευμένων 
ἐφεστηκότα· 
καὶ 
κατέχειν 
αὑτὸν 
οὐ 
δυνάμενος 
ἐξήλλετο 
τῆς 
εὐνῆς 
ὡς 
βασάνων 
αὐτῷ 
καὶ 
πυρὸς 
προσφερομένων. 
τοῦ 
δὲ 
κακοῦ 
πολλὴν 
ἀεὶ 
τὴν 
ἐπίδοσιν 
λαμβάνοντος 
καὶ 
τῶν 
ἐντέρων 
αὐτῷ 
κατὰ 
διάβρωσιν 
ἐκπεσόντων, 
οὕτως 
ἀπέθανεν, 
οὐδενὸς 
ἧττον 
ἑτέρου 
τῆς 
προνοίας 
τοῦ 
θεοῦ 
τεκμήριον 
γενόμενος, 
ὅτι 
τοῖς 
πονηροῖς 
δίκην 
ἐπιτίθησιν. 
Ἐνταῦθα 
τῆς 
ἱστορίας 
ἡμῖν 
τὸ 
πέρας 
ἐστίν, 
ἣν 
ἐπηγγειλάμεθα 
μετὰ 
πάσης 
ἀκριβείας 
παραδώσειν 
τοῖς 
βουλομένοις 
μαθεῖν, 
τίνα 
τρόπον 
οὗτος 
ὁ 
πόλεμος 
Ῥωμαίοις 
πρὸς 
Ἰουδαίους 
ἐπολεμήθη. 
καὶ 
πῶς 
μὲν 
ἡρμήνευται, 
τοῖς 
ἀναγνωσομένοις 
κρίνειν 
ἀπολελείφθω, 
περὶ 
τῆς 
ἀληθείας 
δὲ 
οὐκ 
ἂν 
ὀκνήσαιμι 
θαρρῶν 
λέγειν, 
ὅτι 
μόνης 
ταύτης 
παρὰ 
πᾶσαν 
τὴν 
ἀναγραφὴν 
ἐστοχασάμην. 
